<!DOCTYPE html PUBLIC "-//W3C//DTD HTML 4.01//EN">
<html>
  <head>
    <title></title>
  </head>
  <body>
    <h2>
      அறிமுகம்
    </h2>
    <p>
      <strong>NOOLGROUPNAME</strong>
    </p>
    <p>
      <strong>தமிழ்ப் புலவர்கள் நூல்கள்</strong>
    </p>
    <h1>
      அகநானூறு
    </h1>
    <blockquote>
      <p>
        ஆசிரியர்<br>
        <em>*தமிழ்ப் புலவர்கள் *</em>
      </p>
    </blockquote>
    <p>
      பதிப்பு<br>
      2019-08-23-
    </p>
    <h2>
      கைபேசி தொகுப்புரை
    </h2>
    <p>
      <strong>எட்டுத்தொகை நூல்கள்</strong>
    </p>
    <p>
      01.நற்றிணை 02.குறுந்தொகை 03.ஐங்குறுநூறு 04.பதிற்றுப் பத்து 05.பரிபாடல் 06.கலித்தொகை 07.அகநானூறு 08.புறநானூறு
    </p>
    <p>
      இந்த சங்ககால நூல்களை தொகுத்து அனைத்து கைபேசிகளிலும் வெளியிட வேண்டும் என்பது எமது நீண்டா நாள் ஆசை அதனை இங்கரு செய்கிறோம்.
    </p>
    <p>
      <strong>கைபேசியாக்கம்,<br>
      மு.பிச்சைமுத்து</strong><br>
      2019-08-23-
    </p>
    <p>
      பரிபாடலில் எட்டு பாடல் அகம் பற்றியன. இவை கடவுள் பற்றிய பாடல்களாகவும், தனிப்பாடல்களாகவும், ஆசிரியப்பாவாலியன்றவை. புறநானுற்றில் வஞ்சிப் பாடல்கள் சிலவுள்ளன. இடத்திற்கேற்ப தேவையான துறைகளுள் பாடல்களைப் பாடியுள்ளனர். புறத்திணைகளுள் வாழ்க்கைக்கு என்றும் இன்றியமையாத அறங்களையும், ஒழுக்கங்களையும் வலியுறுத்தும் பாடாண் முதலிய துறைகளைப் பாடியுள்ளனர். கிடைத்த பாடல்களில் குறிஞ்சி,முல்லை, மருதம், நெய்தல் என நான்கு திணைகட்கும் நான்கு நூறு என ஒரு வகையாகத் தொகை கொண்டனர். ஐங்குறுநூற்றுள் பாலைக்கும் ஒரு நூறு கொண்டனர். பிற்காலத்தார் நான்கு திணைப் பாடல்களை ஐந்திணைக்கும் பலவகையாகப் பிரித்திருக்கக்கூடும். பாடலகளின் அடியளவுகளைக் கொண்டு பல தொகை நூல்களைத் தொகுத்துள்ளனர்.
    </p>
    <p>
      3அடிச் சிறுமையும் 6அடிப் பெருமையுமுடைய பாடல்களை ஐங்குறுநூறு என்றனர். ஐந்து புலவர்கள் நூறுநூறாக பாடிய தனித்தன்மையையும் உடையது இத்தொகை நூல். சேரமான் யானைக் கட்சேய் மாந்தரஞ்சேரல் இரும்பொறையென்ற சேரன் ஆதரவால் கூடலூர்க்கிழார் இதனைத் தொகுத்தார். 4-8 அடியெல்லையினையுடைய பாடல்களைக் குறுந்தொகை ஆக்கினர். 9-12 அடிப்பாடல்கள் நற்றிணையாக அமைந்தன. 13-31 அடிப்பாடல்கள் நெடுந்தொகையாய் அகநானூறு ஆயின.
    </p>
    <p>
      அகத்திற்கு நானூறு என்பதற்கேற்ப புறத்திற்கும் நானூறு பாடல்களைத் தொகுத்தனர். புறநானூறும், பதிற்றுப்பத்தும் புறத்தை பற்றியன. மற்றவை அகம் பற்றியன. சிறப்பாக ஒரு பகுதியைப் பேசினாலும் திணை நூல்களின் பாடல்களை அறம், பொருள் ,இன்பம் என்னும் முப்பகுதிகளைப் பற்றிய உண்மைகளை இடையிடையே தம்முள் விரவப் பெற்றுள்ளன. புறப்பாடல்களில் அரசரின் போர்கள், கொடை ஆகியவை பற்றியும், அகப்பாடல்களில் வாழ்க்கைக்குரிய ஒழுக்கவுண்மைகளைப் பற்றியும் அரிய குறிப்புக்கள் இடம்பெற்றுள்ளன. கடையெழு வள்ளல்களைப் பற்றிய குறிப்புக்கள் புறநானூற்றிலும் அகப்பாடல்களிலும் மிகுதியாகக் காணப்படுகின்றன.தம்மைப் புரந்த வள்ளல்களை நன்றியுடன் குறிப்பிடும் குறிப்புகளே இவை. கடைச்சங்கத் தொடக்கத்தில் இமயவரம்பன் நெடுஞ்சேரலாதனும், கரிகாலனும் இலங்கியுள்ளனர். அக்காலத்தே ஆண்ட சேர, சோழ, பாண்டியர், சிற்றரசர்கள் குறுநில மன்னர் ஆகியயோரைப் பற்றிய குறிப்புகள் புறநானூற்றில் மிகுதியாகவும் அகநூல்களில் ஓரிரு வரிகளாகக் கலந்தும் காணப்படுகின்றன.
    </p>
    <p>
      பொதுவாக எட்டுத்தொகை நூல்களில் பண்டைத் தமிழ் அரசர்களின் போர்த்திறங்களையும், வரையாது வழங்கும் வள்ளன்மைப் பண்பையும், மறக்குடி மளிரின் மாண்பினையும், போர்த் தவிர்க்க இடைநின்ற சான்றோர்களின் இயல்புகளையும், ஐந்திணைக்குரிய அன்பொழுக்கங்களையும்,புராணச் செய்திகளையும், வரலாற்றுக் குறிப்புகளையும் அறியலாம்.
    </p>
    <p>
      <strong>01 நற்றிணை</strong>
    </p>
    <p>
      நற்றிணை என்னும் இந்நூல் தனிப்பாடல்களாக பலராலும் பாடப்பட்டு பின்னர் தொகுக்கப்பட்டது. இது எட்டுத்தொகை நூல்களுள் ஒன்றாகும். எட்டுத்தொகை நூல்கள் இவையெனப் பாடும் வெண்பாவால் முதலிடம் பெற்றுத்திகழ்வது நற்றிணை ஆகும். நல் என்ற அடைமொழி பெற்றது. இதனை நற்றிணை நானூறு என்றும் கூறுவர். இந்நூல் 9 அடி முதல் 12 அடிகள் வரை அமைந்த 400 பாடல்களைக் கொண்டது. இந்நூலைத் தொகுத்தவர் யாரெனத் தெரியவில்லை. தொகுப்பித்தவன் " பன்னாடு தந்த பாண்டியன் மாறன் வழுதி " ஆவான். நற்றிணைப் பாடல்கள் அகப்பொருள் பாடல்களாம்.
    </p>
    <p>
      <strong>02 குறுந்தொகை</strong>
    </p>
    <p>
      குறுந்தொகை நான்கு தொடக்கம் எட்டு வரையான அடிகளைக் கொண்டமைந்த 401 பாடல்களின் தொகுப்பு. குறைந்த அடிகள் கொண்ட பாடல்களின் தொகுப்பாக இருப்பதால் இது குறுந்தொகை எனப் பெயர் பெற்றது. இத் தொகுப்பில் அமைந்துள்ள 391 பாடல்களை 205 புலவர்கள் பாடியுள்ளனர். ஏனைய 10 பாடல்களைப் பாடியவர்கள் பற்றிய தகவல்கள் கிடைக்கப் பெறவில்லை. கடவுள் வாழ்த்து பாடியவர் பாரதம் பாடிய பெருந்தேவனார்.
    </p>
    <p>
      குறுந்தொகை கடவுள் வாழ்த்து ( தாமரை ) தாமரை புரையும் காமர் சேவடிப் பவளத் தன்ன மேனித் திகழொளிக் குன்றி ஏய்க்கும் உடுக்கைக் குன்றின் நெஞ்சுபக வெறிந்த வஞ்சுடர் நெடுவேல் சேவலங் கொடியோன் காப்ப ஏமம் வைக லெய்தின்ற லுலகே
    </p>
    <p>
      <strong>பாரதம் பாடிய பெருந்தேவனார்</strong>
    </p>
    <p>
      ( ;அருஞ்சொற் பொருள்: புரையும்= ஒப்பான; காமர்= அழகு; குன்றி=குன்றிமணி; ஏய்க்கும்= ஒக்கும்/ஒத்த; உடுக்கை= ஆடை, உடுப்பது உடுக்கை; குன்று= கிரௌஞ்சம் எனும்மலை; பக= பிளக்கும்படியாக; ஏமம்= பாதுகாப்பு; எய்தின்றல்= எய்தியது, அடைந்தது. )
    </p>
    <p>
      <strong>செய்தி</strong>
    </p>
    <p>
      இது குறுந்தொகையைத் தொகுத்தவர் பாடிய பாடல். இந்தப் பாடலில் முருகப் பெருமான் வாழ்த்தப்படுகிறார். அவனது திருவடிகள் தாமரை போன்றவை. யாவரும் விரும்பும் தன்மை உடையவை. அவனது மேனி பவளம் போன்றது. அதில் குன்றிமணி போல் சிவந்த ஆடை அணிந்துள்ளான். வலக்கையில் கிரவுஞ்சம் என்னும் குன்றின் நெஞ்சு பிளக்க எறிந்ததும், அழகுச்சுடர் வீசுவதுமான நீண்ட வேலை உடையவன். இடக்கையில் சேவல் அணிசெய்யும் கொடியை உடையவன். அவன் காப்பதால் இந்த உலகம் ஒவ்வொரு நாளும் பாதுகாப்பைப் பெறுகிறது.
    </p>
    <p>
      சிறப்பு: இப்பாடலில் செம்மேனி எம்மானாக முருகப்பெருமான் குறிக்கப்படுகின்றார். சிவந்த தாமரை போன்ற திருவடிகள்; சிவந்த பவளம் போன்ற மேனி; சிவந்த குன்றிமணிபோன்ற ஆடை; சிவந்த ரத்தம் தோய்ந்த சுடர்நெடுவேல் அசுரனின் நெஞ்சைப்பிளந்ததால்!; சிவந்த நிறமுடைய சேவலை எழுதிய கொடி; இத்தகைய செம்மேனி எம்மான் என்கின்றது இப்பாடல். முருகன் சிவந்த நிறம்கொண்டவனல்லவா? புலவரின் கற்பனை அழகு போற்றத்தக்கது.சிவந்த திருவடிகள், சிவந்தமேனி, சிவப்பு ஆடை, சிவப்பான நெடுவேல், சிவந்த சேவல் இவற்றையுடைய செம்மேனி எம்மானாம் முருகன். அழகான காட்சிஓவியம்!
    </p>
    <p>
      <strong>03.ஐங்குறுநூறு</strong>
    </p>
    <p>
      ஐங்குறுநூறு எட்டுத்தொகை என வழங்கும் தொகுப்பு நூல்களுள் ஒன்று. இதிலுள்ள பாடல்கள் சங்க காலத்தைச் சேர்ந்தவை. மருதம், நெய்தல், குறிஞ்சி, பாலை, முல்லை என்னும் ஐந்து நிலம் சார்ந்த திணை ஒவ்வொன்றிற்கும் நூறு பாடல்கள் வீதம் இந் நூலில் ஐந்நூறு அகத்திணைப் பாடல்கள் உள்ளன. இது 3அடி சிற்றெல்லை 6 அடி பேரெல்லை ஆகும். ஆசிரியப்பாவால் ஆன இந்நூலுக்கு கடவுள் வாழ்த்து பாடியவர் பாரதம் பாடிய பெருந்தேவனார் ஆவார்.
    </p>
    <p>
      ஐங்குறுநூறு, எட்டுத்தொகை என வழங்கும் தொகுப்புநூல்களுள் ஒன்று. இதிலுள்ள பாடல்கள் சங்க காலத்தைச் சேர்ந்தவை. மருதம், நெய்தல், குறிஞ்சி, பாலை, முல்லை என்னும் ஐந்து நிலம் சார்ந்த திணை ஒவ்வொன்றிற்கும், நூறுபாடல்கள் வீதம் ஐந்நூறு அகத்திணைப் பாடல்கள் இந்நூலில் உள்ளன.
    </p>
    <p>
      ஐங்குறுநூற்றில் அடங்கியுள்ள பாடல்களில் ஒவ்வொரு திணைப் பாடல்களும், ஒவ்வொரு புலவரால் இயற்றப்படுள்ளன. ஆகமொத்தம் ஐந்து புலவர்கள் இவற்றை இயற்றியுள்ளனர். இதனைப் பின்வரும் பாடலால் நாம் அறியலாம்.
    </p>
    <p>
      மருதமோ ரம்போகி நெய்தலம் மூவன் கருதும் குறிஞ்சி கபிலர் - கருதிய பாலையோத லாந்தை பனிமுல்லை பேயனே நூலையோ தைங்குறு நூறு. 1. மருதத் திணைப் பாடல்கள் 100 - பாடியவர் ஓரம்போகியார்
    </p>
    <ol>
      <li>
        <p>
          நெய்தல் திணைப் பாடல்கள் 100 - பாடியவர் அம்மூவனார்
        </p>
      </li>
      <li>
        <p>
          குறிஞ்சித் திணைப் பாடல்கள் 100 - பாடியவர் கபிலர்
        </p>
      </li>
      <li>
        <p>
          பாலைத் திணைப் பாடல்கள் 100 - பாடியவர் ஓதலாந்தையார்
        </p>
      </li>
      <li>
        <p>
          முல்லைத் திணைப் பாடல்கள் 100 - பாடியவர் பேயனார்
        </p>
      </li>
    </ol>
    <p>
      <strong>04 பதிற்றுப்பத்து</strong>
    </p>
    <p>
      பதிற்றுப்பத்து [ 1 ] எட்டுத்தொகை நூல்களுள் ஒன்றாகும். இது சேர மன்னர்கள் பதின்மரைப் பற்றி பத்துப் புலவர்கள் பத்துப் பத்தாகப் பாடிய பாடல்களின் தொகுப்பு. இந்த நூலில் முதற் பத்தும், இறுதிப் பத்தும் கிடைக்கவில்லை. ஏனைய எட்டுப் பத்துகளே கிடைத்துள்ளன. இந்த எண்பது பாடல்கள் இரண்டு சேரர் மரபைச் சேர்ந்த எட்டுச் சேர மன்னர்களின் வரலாற்றை எடுத்துரைக்கின்றன. உதியஞ்சேரல் வழித்தோன்றல்களான ஐந்து சேர மன்னர்களும் அந்துவஞ்சேரல் இரும்பொறை வழித்தோன்றல்கள் மூவரும் அந்த 8 பேர்
    </p>
    <p>
      <strong>05 பரிபாடல்</strong>
    </p>
    <p>
      பரிபாடல் இலக்கணம் [ தொகு ] தொல்காப்பியம் பரிபாடலுக்கு இலக்கணம் கூறுகிறது. ஆசிரியப்பா, வெண்பா, கலிப்பா, வஞ்சிப்பா என்னும் நான்கு வகைப் பாவில் இது பரிபாடல் என்று சொல்ல முடியாத அளவுக்கு அவை நான்கினுக்கும் பொதுவாய் அமைந்த யாப்பினை உடையது பரிபாடல் என அது குறிப்பிடுகிறது. [ 1 ] நான்கு பாவின் உறுப்புகளும் கொண்ட பாடல். [ 2 ] வெண்டளையும், ஆசிரியத்தளையும் விராய் வந்து துள்ளலோசைப்படச் சொல்லப்படும். [ 3 ] வெண்பா உறுப்பாகப் பரிபாடல் வரும். [ 4 ] கொச்சகம், அராகம், சுரிதகம், எருத்து ஆகிய நான்கு உறுப்புக்களையும் கொண்டிருக்கும். காமப் பொருளில் வரும். [ 5 ] சொற்சீர் அடியும், முடுகியல் அடியம் கொள்வது உண்டு. [ 6 ] 25 முதல் 400 வரை அடிகள் கொண்டிருக்கும். [ 7 ] பரி போல் கால்களால் பரிந்து நடைபோடும் பண்ணிசைப் பாடல்களைக் கொண்ட நூல் 'பரிபாடல்' என ஆய்வாளர்கள் குறிப்பிடுகின்றனர். [ 8 ] [ 9 ] [ 10 ]
    </p>
    <p>
      <strong>06 கலித்தொகை</strong>
    </p>
    <p>
      கலித்தொகை சங்க காலத் தமிழிலக்கியத் தொகுதியான எட்டுத்தொகை நூல்களுள் ஆறாவது நூலாகும். பல புலவர்களின் பாடல்கள் அடங்கிய தொகுப்பு நூலான கலித்தொகையில் ஓசை இனிமையும், தரவு, தாழிசை, தனிச்சொல், சுரிதகம் என்னும் சிறப்பான அமைப்புகளால் அமைந்த கலிப்பாவினால் பாடப்பட்ட 150 பாடல்கள் உள்ளன. அகப்பொருள் துறை பாட ஏற்ற யாப்பு வடிவங்களாக கலிப்பாவையும் பரிபாடலையும் தொல்காப்பியர் கூறுகிறார். துள்ளலோசையால் பாடப்பட்டு பாவகையால் பெயர்பெற்ற நூல் கலித்தொகை ஆகும். பிற அகத்திணை நூல்கள் எடுத்துரைக்காத கைக்கிளை, பெருந்திணை, மடலேறுதல் ஆகியவை கலித்தொகையில் மட்டுமே இடம்பெறுகின்றன. கலித்தொகை காதலர்தம் அகத்தொகை எனவும் கூறலாம். இப்பாடல்களின் மூலம் பண்டைக் கால ஒழுக்க வழக்கங்கள், நிகழ்ச்சிகள், மரபுகள், காலத்தின் தன்மை, நல்லவர் தீயவர் பண்புகள், விலங்குகள், பறவைகள், மரங்கள், செடி கொடிகளின் இயல்புகள் ஆகியனவற்றை அறிந்து கொள்ளலாம்.
    </p>
    <p>
      <strong>07 அகநானூறு</strong>
    </p>
    <p>
      அகநானூறு சங்க காலத்தைச் சேர்ந்த எட்டுத்தொகை எனப்படும் தமிழ் நூல் தொகுப்பில் உள்ள ஒரு நூலாகும். இது ஓர் அகத்திணை சார்ந்த நூல் என்பதுடன் இதில் நானூறு பாடல்கள் அடங்கியுள்ளதால் இது அகநானூறு என வழங்கப்படுகிறது. நெடுந்தொகை என்ற பெயரும் இதற்கு உண்டு. இதில் அடங்கியுள்ள பாடல்கள் ஒரே புலவராலோ அல்லது ஒரே காலத்திலேயோ இயற்றப்பட்டவை அல்ல. இது பல்வேறு புலவர்கள் வெவ்வேறு காலங்களில் பாடிய பாடல்களின் தொகுப்பு ஆகும்.எட்டுத் தொகை நூல்களுள் குறுந்தொகை, நற்றிணை, அகநானூறு, ஐங்குறுநூறு, கலித்தொகை ஆகிய ஐந்தும் அகம் பற்றியன. இவற்றுள் அகம் என்னும் சொல்லால் குறிக்கப்படுவது அகநானூறு மட்டுமே. அகத் தொகையுள் நீண்ட பாடல்களைக் கொண்டமையால் இதனை, 'நெடுந்தொகை' என்றும் கூறுவர்.
    </p>
    <p>
      <strong>08 புறநானூறு</strong>
    </p>
    <p>
      புறநானூறு என்னும் தொகைநூல் நானூறு பாடல்களைக் கொண்ட புறத்திணை சார்ந்த ஒரு சங்கத் தமிழ் நூலாகும். புறம், புறப்பாட்டு என்றும் வழங்கப்படும். இது சங்க காலத் தமிழ் நூல் தொகுப்பான எட்டுத்தொகை நூல்களுள் ஒன்று. இந்நூலைத் தொகுத்தவர் பெயரும், தொகுப்பித்தவர் பெயரும் தெரியவில்லை.பாக்களின் அடி வரையறை 4 அடி முதல் 40 அடி வரை உள்ளன. புறநானூற்றின் பாடல்கள் சங்ககாலத்தில் ஆண்ட அரசர்களைப் பற்றியும் மக்களின் சமூக வாழ்க்கை பற்றியும் எடுத்துரைக்கின்றன. இதனை ஜி. யு. போப் அவர்கள் ஆங்கிலத்தில் மொழிபெயர்த்துள்ளார்
    </p>
    <h2>
      Creative Commons Public Licenses
    </h2>
    <p>
      [ ! [ Creative Commons License ] ( https://i.creativecommons.org/l/by/4.0/88x31.png ) ] ( http://creativecommons.org/licenses/by/4.0/ )<br>
      This work is licensed under a [ Creative Commons Attribution 4.0 International License ] ( http://creativecommons.org/licenses/by/4.0/ ) .
    </p>
    <h2>
      நூல் அறிமுகம்
    </h2>
    <p>
      <strong>அகநானூறு</strong>
    </p>
    <p>
      அகப்பொருள் பற்றிய நானூறு பாக்களைக் கொண்டது. இந் நூலுக்கு நெடுந்தொகை என்று வேறு பெயரும் உண்டு. இந் நூற்பாடல்களைப் பாடிய புலவர்கள் எண்ணிக்க்கை 146.<br>
      இந்நூலைத் தொகுக்குமாறு செய்தவன் பாண்டியன் உக்கிரப் பெருவழுதி. தொகுத்தவர் மதுரை உப்பூரிக்குடி கிழார் மகன் உருத்திரசன்மன். இந் நூலின் முதல் 90 பாடலுக்கு பழைய உரை உள்ளது.
    </p>
    <h2>
      பாயிரம்
    </h2>
    <p>
      நின்ற நீதி, வென்ற நேமி,<br>
      பழுதில் கொள்கை, வழுதிய ரவைக்கண்,<br>
      அறிவு வீற்றிருந்த செறிவுடை மனத்து<br>
      வான்றோய் நல்லிசைச் சான்றோர் குழீஇ,<br>
      அருந்தமிழ் மூன்றுந் தெரிந்த காலை, 5
    </p>
    <p>
      ஆய்ந்த கொள்கைத் தீந்தமிழ்ப் பாட்டுள்,<br>
      நெடிய வாகி யடிநிமிர்ந் தொழுகிய<br>
      இன்பப் பகுதி யின்பொருட் பாடல்,<br>
      நானூ றெடுத்து நூல்னவில் புலவர்,<br>
      களித்த மும்மதக் களிற்றியா னைநிரை, 10
    </p>
    <p>
      மணியடு மிடைந்த அணிகிளர் பவளம்,<br>
      மேவிய நித்திலக் கோவை, யென்றாங்கு,<br>
      அத்தகு பண்பின் முத்திற மாக<br>
      முன்னினர் தொகுத்த நன்னெடுந் தொகைக்குக்<br>
      கருததெனப் பண்பினோ ருரைத்தவை நாடின், 15
    </p>
    <p>
      அவ்வகைக் கவைதாம் செவ்விய வன்றி,<br>
      அரியவை யாகிய பொருண்மை நோக்கிக்,<br>
      கோட்ட மின்றிப் பாட்டொடு பொருந்தத்<br>
      தகவொடு சிறந்த அகவல் நடையாற்,<br>
      கருததினி தியற்றி யோனே பரித்தேர் 20
    </p>
    <p>
      வளவர் காக்கும் வளநாட் டுள்ளும்<br>
      நாடெனச் சிறந்த பீடுகெழு சிறப்பிற்,<br>
      கெடலருஞ் சிறப்பின், இடையள நாட்டுத்<br>
      தீதில் கொள்கை மூதூ ருள்ளும்,<br>
      ஊரெனச் சிறந்த சீர்கெழு மணக்குடிச் 25
    </p>
    <p>
      செம்மை சான்ற தேவன்<br>
      தொன்மை சான்ற நன்மை யோனே.
    </p>
    <p>
      <strong>இத் தொகைக்குக் கருத்து அகவலால் பாடினான்<br>
      இடையள நாட்டு மணக்குடியான் பால்வண்ண தேவனான வில்லவதரையன்.</strong>
    </p>
    <h2>
      001 பாலை
    </h2>
    <p>
      'வண்டு படத் ததைந்த கண்ணி, ஒண் கழல்,<br>
      உருவக் குதிரை மழவர் ஓட்டிய<br>
      முருகன் நற் போர் நெடு வேள் ஆவி,<br>
      அறுகோட்டு யானைப் பொதினி ஆங்கண்,<br>
      சிறு காரோடன் பயினொடு சேர்த்திய 5
    </p>
    <p>
      கல் போல் பிரியலம்' என்ற சொல்தாம்<br>
      மறந்தனர்கொல்லோ தோழி! சிறந்த<br>
      வேய் மருள் பணைத் தோள் நெகிழ, சேய் நாட்டுப்<br>
      பொலங்கல வெறுக்கை தருமார் நிலம் பக,<br>
      அழல் போல் வெங்கதிர் பைது அறத் தெறுதலின், 10
    </p>
    <p>
      நிழல் தேய்ந்து உலறிய மரத்த; அறை காய்பு,<br>
      அறுநீர்ப் பைஞ் சுனை ஆம் அறப் புலர்தலின்,<br>
      உகு நெல் பொரியும் வெம்மைய; யாவரும்<br>
      வழங்குநர் இன்மையின், வெளவுநர் மடிய,<br>
      சுரம் புல்லென்ற ஆற்ற; அலங்கு சினை 15
    </p>
    <p>
      நார் இல் முருங்கை நவிரல் வான் பூச்<br>
      சூரல்அம் கடு வளி எடுப்ப, ஆருற்று,<br>
      உடை திரைப் பிதிர்வின் பொங்கி, முன்<br>
      கடல் போல் தோன்றல காடு இறந்தோரே?
    </p>
    <p>
      <strong>பிரிவிடை ஆற்றாளாய தலைமகள் தோழிக்குச்<br>
      சொல்லியது-மாமூலனார்</strong>
    </p>
    <h2>
      002 குறிஞ்சி
    </h2>
    <p>
      கோழிலை வாழைக் கோள் முதிர் பெருங் குலை<br>
      ஊழுறு தீம் கனி, உண்ணுநர்த் தடுத்த<br>
      சாரற் பலவின் சுளையொடு, ஊழ் படு<br>
      பாறை நெடுஞ் சுனை, விளைந்த தேறல்<br>
      அறியாது உண்ட கடுவன் அயலது 5
    </p>
    <p>
      கறி வளர் சாந்தம் ஏறல்செல்லாது,<br>
      நறு வீ அடுக்கத்து மகிழ்ந்து கண்படுக்கும்<br>
      குறியா இன்பம், எளிதின், நின் மலைப்<br>
      பல் வேறு விலங்கும், எய்தும் நாட!<br>
      குறித்த இன்பம் நினக்கு எவன் அரிய? 10
    </p>
    <p>
      வெறுத்த ஏஎர், வேய் புரை பணைத் தோள்,<br>
      நிறுப்ப நில்லா நெஞ்சமொடு நின்மாட்டு,<br>
      இவளும், இனையள்ஆயின், தந்தை<br>
      அருங் கடிக் காவலர் சோர் பதன் ஒற்றி,<br>
      கங்குல் வருதலும் உரியை; பைம் புதல் 15
    </p>
    <p>
      வேங்கையும் ஒள் இணர் விரிந்தன;<br>
      நெடு வெண் திங்களும் ஊர்கொண்டன்றே.
    </p>
    <p>
      <strong>பகற்குறிக்கண் செறிப்பு அறிவுறீஇத் தோழி<br>
      வரைவு கடாயது. - கபிலர்</strong>
    </p>
    <h2>
      003 பாலை
    </h2>
    <p>
      இருங் கழி முதலை மேஎந்தோல் அன்ன<br>
      கருங் கால் ஓமைக் காண்பு இன் பெருஞ் சினைக்<br>
      கடியுடை நனந்தலை, ஈன்று இளைப்பட்ட,<br>
      கொடு வாய்ப் பேடைக்கு அல்குஇரை தரீஇய,<br>
      மான்று வேட்டு எழுந்த செஞ் செவி எருவை 5
    </p>
    <p>
      வான் தோய் சிமைய விறல் வரைக் கவாஅன்,<br>
      துளங்கு நடை மரையா வலம் படத் தொலைச்சி,<br>
      ஒண் செங் குருதி உவற்றி உண்டு அருந்துபு,<br>
      புலவுப் புலி துறந்த கலவுக் கழி கடு முடை,<br>
      கொள்ளை மாந்தரின் ஆனாது கவரும் 10
    </p>
    <p>
      புல் இலை மராஅத்த அகன் சேண் அத்தம்,<br>
      கலம் தரல் உள்ளமொடு கழியக் காட்டி,<br>
      பின் நின்று துரக்கும் நெஞ்சம்! நின் வாய்<br>
      வாய்போல் பொய்ம்மொழி எவ்வம் என் களைமா<br>
      கவிர் இதழ் அன்ன காண்பு இன் செவ் வாய், 15
    </p>
    <p>
      அம் தீம் கிளவி, ஆய் இழை, மடந்தை<br>
      கொடுங் குழைக்கு அமர்த்த நோக்கம்<br>
      நெடுஞ் சேண் ஆர் இடை விலங்கும் ஞான்றே?
    </p>
    <p>
      <strong>முன் ஒரு காலத்து, நெஞ்சினால் பொருள்<br>
      வலிக்கப்பட்டுப் பிரிந்தான், தலைமகன்; பிரிந்து இடைச் சுரத்தினின்று அவள் நலம்<br>
      நயந்து மீளலுற்ற நெஞ்சினைக் கழறிப்போய், பொருள் முடித்து வந்த தலைமகன், பின்னும்<br>
      பொருள் வலிக்கப்பட்ட பிரிந்தான்</strong>
    </p>
    <h2>
      004 முல்லை
    </h2>
    <p>
      முல்லை வைந் நுனை தோன்ற, இல்லமொடு<br>
      பைங் காற் கொன்றை மென் பிணி அவிழ,<br>
      இரும்பு திரித்தன்ன மா இரு மருப்பின்,<br>
      பரல் அவல் அடைய, இரலை, தெறிப்ப,<br>
      மலர்ந்த ஞாலம் புலம்பு புறக்கொடுப்ப, 5
    </p>
    <p>
      கருவி வானம் கதழ் உறை சிதறி,<br>
      கார் செய்தன்றே, கவின் பெறு கானம்.<br>
      குரங்கு உளைப் பொலிந்த கொய்சுவற் புரவி,<br>
      நரம்பு ஆர்த்தன்ன, வாங்கு வள்பு அரிய,<br>
      பூத்த பொங்கர்த் துணையொடு வதிந்த 10
    </p>
    <p>
      தாது உண் பறவை பேதுறல் அஞ்சி,<br>
      மணி நா ஆர்த்த மாண் வினைத் தேரன்,<br>
      உவக்காண் தோன்றும் குறும் பொறை நாடன்,<br>
      கறங்கு இசை விழவின் உறந்தைக் குணாது,<br>
      நெடும் பெருங் குன்றத்து அமன்ற காந்தட் 15
    </p>
    <p>
      போது அவிழ் அலரின் நாறும்<br>
      ஆய் தொடி அரிவை! நின் மாண் நலம் படர்ந்தே.
    </p>
    <p>
      <strong>தோழி தலைமகளைப் பருவங் காட்டி<br>
      வற்புறுத்தியது. - குறுங்குடி மருதனார்</strong>
    </p>
    <h2>
      005 பாலை
    </h2>
    <p>
      அளிநிலை பொறாஅ தமரிய முகத்தள்<br>
      விளிநிலை கொளாள் தமியளன் மென்மெல<br>
      நலமிகு சேவடி நிலம்வடுக் கொளாஅக்<br>
      குறுக வந்துதன் கூரெயிறு தோன்ற<br>
      வறிதகத் தெழுந்த வாயல் முறுவலள் 5
    </p>
    <p>
      கண்ணிய துணரா வளவை யண்ணுதல்<br>
      வினைதலைப் படுதல் செல்லா நினைவுடன்<br>
      முளிந்த வோமை முதையலங் காட்டுப்<br>
      பளிங்கத் தன்ன பல்காய் நெல்லி<br>
      மோட்டிரும் பாறை யீட்டுவட் டேய்ப்ப 10
    </p>
    <p>
      வுதிர்வன படூஉங் கதிர்தெறு கவாஅன்<br>
      மாய்த்த போல மழுகுநுனை தோற்றி<br>
      பாத்தி யன்ன குடுமிக் கூர்ங்கல்<br>
      விரனுதி சிதைக்கும் நிரைநிலை யதர<br>
      பரன்முரம் பாகிய பயமில், கானம் 15
    </p>
    <p>
      பாவை மாய்த்த பனிநீர் நோக்கமொ<br>
      டாகத்து தொடுக்கிய புதல்தன் புன்றலைத்<br>
      தூநீர் பயந்த துணையமை பிணையன்<br>
      மோயினள் உயிர்த்த காலை மாமலர்<br>
      மணியுரு இழந்த வணியிழை தோற்றங் 20
    </p>
    <p>
      கண்டே கடிந்தனஞ் செலவே யண்டொடி<br>
      யுழைய மாகவு மினைவோள்<br>
      பிழையலன் மாதோ பிரிதும்நா மெனினே.
    </p>
    <p>
      <strong>பொருள்வயிற் பிரியக் கருதிய தலைமகன் தன்<br>
      நெஞ்சிற்குச் சொல்லிச் செலவழுங்கியது.</strong>
    </p>
    <h2>
      006 மருதம்
    </h2>
    <p>
      அரி பெய் சிலம்பின் ஆம்பல் அம் தொடலை,<br>
      அரம் போழ் அவ் வளைப் பொலிந்த முன்கை,<br>
      இழை அணி பணைத் தோள், ஐயை தந்தை,<br>
      மழை வளம் தரூஉம் மா வண் தித்தன்,<br>
      பிண்ட நெல்லின் உறந்தை ஆங்கண் 5
    </p>
    <p>
      கழை நிலை பெறாஅக் காவிரி நீத்தம்,<br>
      குழை மாண் ஒள் இழை நீ வெய்யோளொடு,<br>
      வேழ வெண் புணை தழீஇ, பூழியர்<br>
      கயம் நாடு யானையின் முகன் அமர்ந்தாஅங்கு,<br>
      ஏந்து எழில் ஆகத்துப் பூந் தார் குழைய, 10
    </p>
    <p>
      நெருநல் ஆடினை, புனலே; இன்று வந்து,<br>
      'ஆக வன முலை அரும்பிய சுணங்கின்,<br>
      மாசு இல் கற்பின், புதல்வன் தாய்!' என,<br>
      மாயப் பொய்ம்மொழி சாயினை பயிற்றி, எம்<br>
      முதுமை எள்ளல்; அஃது அமைகும் தில்ல! 15
    </p>
    <p>
      இளமை சென்று தவத் தொல்லஃதே;<br>
      இனிமை எவன் செய்வது, பொய்ம்மொழி, எமக்கே?
    </p>
    <p>
      <strong>பரத்தையிற் பிரிந்து வந்த தலைமகற்குக்<br>
      கிழத்தி கூறியது. - பரணர்</strong>
    </p>
    <h2>
      007 பாலை
    </h2>
    <p>
      'முலை முகம்செய்தன; முள் எயிறு இலங்கின;<br>
      தலை முடிசான்ற; தண் தழை உடையை;<br>
      அலமரல் ஆயமொடு யாங்கணும் படாஅல்;<br>
      மூப்புடை முது பதி தாக்குஅணங்கு உடைய;<br>
      காப்பும் பூண்டிசின்; கடையும் போகலை; 5
    </p>
    <p>
      பேதை அல்லை மேதைஅம் குறுமகள்!<br>
      பெதும்பைப் பருவத்து ஒதுங்கினை, புறத்து' என,<br>
      ஒண் சுடர் நல் இல் அருங் கடி நீவி,<br>
      தன் சிதைவு அறிதல் அஞ்சி இன் சிலை<br>
      ஏறுடை இனத்த, நாறு உயிர் நவ்வி! 10
    </p>
    <p>
      வலை காண் பிணையின் போகி, ஈங்கு ஓர்<br>
      தொலைவு இல் வெள் வேல் விடலையொடு, என் மகள்<br>
      இச் சுரம் படர்தந்தோளே. ஆயிடை,<br>
      அத்தக் கள்வர் ஆ தொழு அறுத்தென,<br>
      பிற்படு பூசலின் வழிவழி ஓடி, 15
    </p>
    <p>
      மெய்த் தலைப்படுதல்செல்லேன்; இத் தலை,<br>
      நின்னொடு வினவல் கேளாய்! பொன்னொடு<br>
      புலிப் பல் கோத்த புலம்பு மணித் தாலி,<br>
      ஒலிக் குழைச் செயலை உடை மாண் அல்குல்,<br>
      ஆய் சுளைப் பலவின் மேய் கலை உதிர்த்த 20
    </p>
    <p>
      துய்த் தலை வெண் காழ் பெறூஉம்<br>
      கல் கெழு சிறுகுடிக் கானவன் மகளே.
    </p>
    <p>
      <strong>மகட்போக்கிய செவிலித்தாய் சுரத்திடைப்<br>
      பின்சென்று, நவ்விப்பிணாக்கண்டு, சொல்லியது. - கயமனார்.</strong>
    </p>
    <h2>
      008 குறிஞ்சி
    </h2>
    <p>
      ஈயல் புற்றத்து ஈர்ம் புறத்து இறுத்த<br>
      குரும்பி வல்சிப் பெருங் கை ஏற்றை<br>
      தூங்கு தோல் துதிய வள் உகிர் கதுவலின்,<br>
      பாம்பு மதன் அழியும் பானாட் கங்குலும்,<br>
      அரிய அல்லமன் இகுளை! 'பெரிய 5
    </p>
    <p>
      கேழல் அட்ட பேழ்வாய் ஏற்றை<br>
      பலா அமல் அடுக்கம் புலாவ ஈர்க்கும்<br>
      கழை நரல் சிலம்பின்ஆங்கண், வழையொடு<br>
      வாழை ஓங்கிய தாழ் கண் அசும்பில்,<br>
      படு கடுங் களிற்றின் வருத்தம் சொலிய, 10
    </p>
    <p>
      பிடி படி முறுக்கிய பெரு மரப் பூசல்<br>
      விண் தோய் விடரகத்து இயம்பும் அவர் நாட்டு,<br>
      எண் அரும் பிறங்கல் மான் அதர் மயங்காது,<br>
      மின்னு விடச் சிறிய ஒதுங்கி, மென்மெல,<br>
      துளி தலைத் தலைஇய மணி ஏர் ஐம்பால் 15
    </p>
    <p>
      சிறுபுறம் புதைய வாரி, குரல் பிழியூஉ,<br>
      நெறி கெட விலங்கிய, நீயிர், இச் சுரம்,<br>
      அறிதலும் அறிதிரோ?' என்னுநர்ப் பெறினே.
    </p>
    <p>
      <strong>தலைமகன் சிறைப்புறத்தானாக, தோழிக்குச்<br>
      சொல்லுவாளாய்த் தலைமகள்சொல்லியது. - பெருங்குன்றூர் கிழார்.</strong>
    </p>
    <h2>
      009 பாலை
    </h2>
    <p>
      கொல் வினைப் பொலிந்த, கூர்ங் குறும் புழுகின்,<br>
      வில்லோர் தூணி வீங்கப் பெய்த<br>
      அப்பு நுனை ஏய்ப்ப அரும்பிய இருப்பை,<br>
      செப்பு அடர் அன்ன செங் குழை அகம்தோறு,<br>
      இழுதின் அன்ன தீம் புழல் துய்வாய் 5
    </p>
    <p>
      உழுது காண் துளைய ஆகி, ஆர் கழல்பு,<br>
      ஆலி வானின் காலொடு பாறி,<br>
      துப்பின் அன்ன செங் கோட்டு இயவின்,<br>
      நெய்த்தோர் மீமிசை நிணத்தின் பரிக்கும்<br>
      அத்தம் நண்ணிய அம் குடிச் சீறூர் 10
    </p>
    <p>
      கொடு நுண் ஓதி மகளிர் ஓக்கிய<br>
      தொடி மாண் உலக்கைத் தூண்டு உரல் பாணி,<br>
      நெடு மால் வரைய குடிஞையோடு இரட்டும்<br>
      குன்று பின் ஒழியப் போகி, உரம் துரந்து,<br>
      ஞாயிறு படினும், 'ஊர் சேய்த்து' எனாது, 15
    </p>
    <p>
      துனை பரி துரக்கும் துஞ்சாச் செலவின்<br>
      எம்மினும், விரைந்து வல் எய்தி, பல் மாண்<br>
      ஓங்கிய நல் இல் ஒரு சிறை நிலைஇ,<br>
      பாங்கர்ப் பல்லி படுதொறும் பரவி,<br>
      கன்று புகு மாலை நின்றோள் எய்தி, 20
    </p>
    <p>
      கை கவியாச் சென்று, கண் புதையாக் குறுகி,<br>
      பிடிக் கை அன்ன பின்னகம் தீண்டி,<br>
      தொடிக் கை தைவரத் தோய்ந்தன்றுகொல்லோ<br>
      நாணொடு மிடைந்த கற்பின், வாள் நுதல்,<br>
      அம் தீம் கிளவிக் குறுமகள் 25
    </p>
    <p>
      மென் தோள் பெற நசைஇச் சென்ற என் நெஞ்சே?
    </p>
    <p>
      <strong>வினைமுற்றி மீண்ட தலைமகன் தேர்ப்பாகன்<br>
      கேட்பச் சொல்லியது. - கல்லாடனார்</strong>
    </p>
    <h2>
      010 நெய்தல்
    </h2>
    <p>
      வான் கடற் பரப்பில் தூவற்கு எதிரிய,<br>
      மீன் கண்டன்ன மெல் அரும்பு ஊழ்த்த,<br>
      முடவு முதிர் புன்னைத் தடவு நிலை மாச் சினை,<br>
      புள் இறைகூரும் மெல்லம் புலம்ப!<br>
      நெய்தல் உண்கண் பைதல கலுழ, 5
    </p>
    <p>
      பிரிதல் எண்ணினைஆயின், நன்றும்<br>
      அரிது உற்றனையால் பெரும! உரிதினின்<br>
      கொண்டு ஆங்குப் பெயர்தல்வேண்டும் கொண்டலொடு<br>
      குரூஉத் திரைப் புணரி உடைதரும் எக்கர்ப்<br>
      பழந் திமில் கொன்ற புது வலைப் பரதவர் 10
    </p>
    <p>
      மோட்டு மணல் அடைகரைக் கோட்டுமீன் கெண்டி,<br>
      மணம் கமழ் பாக்கத்துப் பகுக்கும்<br>
      வளம் கெழு தொண்டி அன்ன இவள் நலனே.
    </p>
    <p>
      <strong>இரவுக்குறி வந்து தலைமகளைக் கண்ணுற்று<br>
      நீங்கும் தலைமகனை எதிர்ப்பட்டு நின்று, தோழி சொல்லியது. - அம்மூவனார்</strong>
    </p>
    <h2>
      011 பாலை
    </h2>
    <p>
      வானம் ஊர்ந்த வயங்கு ஒளி மண்டிலம்<br>
      நெருப்பு எனச் சிவந்த உருப்பு அவிர் அம் காட்டு,<br>
      இலை இல மலர்ந்த முகை இல் இலவம்<br>
      கலி கொள் ஆயம் மலிபு தொகுபு எடுத்த<br>
      அம் சுடர் நெடுங் கொடி பொற்பத் தோன்றி, 5
    </p>
    <p>
      கயம் துகள் ஆகிய பயம் தபு கானம்<br>
      எம்மொடு கழிந்தனர்ஆயின், கம்மென,<br>
      வம்பு விரித்தன்ன பொங்கு மணற் கான் யாற்றுப்<br>
      படு சினை தாழ்ந்த பயில் இணர் எக்கர்,<br>
      மெய் புகுவு அன்ன கை கவர் முயக்கம் 10
    </p>
    <p>
      அவரும் பெறுகுவர்மன்னே! நயவர,<br>
      நீர் வார் நிகர் மலர் கடுப்ப, ஓ மறந்து<br>
      அறு குளம் நிறைக்குந போல, அல்கலும்<br>
      அழுதல் மேவல ஆகி,<br>
      பழி தீர் கண்ணும் படுகுவமன்னே! 15
    </p>
    <p>
      தலைமகன் பொருள்வயிற் பிரிந்த இடத்து,
    </p>
    <p>
      <strong>ஆற்றாளாய தலைமகள் வேறுபாடு கண்டு ஆற்றாளாய தோழிக்கு, தலைமகள், 'ஆற்றுவல்'என்பது படச்<br>
      சொல்லியது. - அவ்வையார்</strong>
    </p>
    <h2>
      012 குறிஞ்சி
    </h2>
    <p>
      யாயே, கண்ணினும் கடுங் காதலளே;<br>
      எந்தையும், நிலன் உறப் பொறாஅன்; 'சீறடி சிவப்ப,<br>
      எவன், இல! குறுமகள்! இயங்குதி?' என்னும்;<br>
      யாமே, பிரிவு இன்று இயைந்த துவரா நட்பின்,<br>
      இரு தலைப் புள்ளின் ஓர் உயிரம்மே; 5
    </p>
    <p>
      ஏனல்அம் காவலர் ஆனாது ஆர்த்தொறும்,<br>
      கிளி விளி பயிற்றும் வெளில் ஆடு பெருஞ் சினை,<br>
      விழுக் கோட் பலவின் பழுப் பயம் கொண்மார்,<br>
      குறவர் ஊன்றிய குரம்பை புதைய,<br>
      வேங்கை தாஅய தேம் பாய் தோற்றம் 10
    </p>
    <p>
      புலி செத்து, வெரீஇய புகர்முக வேழம்,<br>
      மழை படு சிலம்பில் கழைபட, பெயரும்<br>
      நல் வரை நாட! நீ வரின்,<br>
      மெல்லியல் ஓரும் தான் வாழலளே.<br>
      பகற்குறி வாராநின்ற தலைமகன் தோழியால்
    </p>
    <p>
      <strong>செறிப்பு அறிவுறுக்கப்பட்டு, 'இரவுக் குறி வாரா வரைவல்' என்றாற்கு, அதுவும் மறுத்து,<br>
      வரைவு கடாயது. - கபிலர்</strong>
    </p>
    <h2>
      013 பாலை
    </h2>
    <p>
      தன் கடற் பிறந்த முத்தின் ஆரமும்,<br>
      முனை திறை கொடுக்கும் துப்பின், தன் மலைத்<br>
      தெறல் அரு மரபின் கடவுட் பேணி,<br>
      குறவர் தந்த சந்தின் ஆரமும்,<br>
      இரு பேர் ஆரமும் எழில் பெற அணியும் 5
    </p>
    <p>
      திரு வீழ் மார்பின் தென்னவன் மறவன்<br>
      குழியில் கொண்ட மராஅ யானை<br>
      மொழியின் உணர்த்தும் சிறு வரை அல்லது,<br>
      வரை நிலை இன்றி இரவலர்க்கு ஈயும்,<br>
      வள் வாய் அம்பின், கோடைப் பொருநன் 10
    </p>
    <p>
      பண்ணி தைஇய பயம் கெழு வேள்வியின்,<br>
      விழுமிது நிகழ்வது ஆயினும் தெற்கு ஏர்பு,<br>
      கழி மழை பொழிந்த பொழுது கொள் அமையத்து,<br>
      சாயல் இன் துணை இவட் பிரிந்து உறையின்,<br>
      நோய் இன்றாக செய்பொருள்! வயிற்பட 15
    </p>
    <p>
      மாசு இல் தூ மடி விரிந்த சேக்கை,<br>
      கவவு இன்புறாமைக் கழிக வள வயல்,<br>
      அழல் நுதி அன்ன தோகை ஈன்ற<br>
      கழனி நெல் ஈன் கவைமுதல் அலங்கல்<br>
      நிரம்பு அகன் செறுவில் வரம்பு அணையாத் துயல்வர, 20
    </p>
    <p>
      புலம்பொடு வந்த பொழுது கொள் வாடை,<br>
      இலங்கு பூங் கரும்பின் ஏர் கழை இருந்த<br>
      வெண் குருகு நரல, வீசும்<br>
      நுண் பல் துவலைய தண் பனி நாளே!
    </p>
    <p>
      <strong>பொருள்வயிற் பிரியலுற்ற தலைமகனைத் தோழி<br>
      செலவழுங்குவித்தது; உடம்பட்ட தூஉம் ஆம். - பெருந்தலைச் சாத்தனார்</strong>
    </p>
    <h2>
      014 முல்லை
    </h2>
    <p>
      'அரக்கத்து அன்ன செந் நிலப் பெரு வழி,<br>
      காயாஞ் செம்மல் தாஅய், பல உடன்<br>
      ஈயல் மூதாய் வரிப்ப, பவளமொடு<br>
      மணி மிடைந்தன்ன குன்றம் கவைஇய<br>
      அம் காட்டு ஆர் இடை, மடப் பிணை தழீஇ, 5
    </p>
    <p>
      திரி மருப்பு இரலை புல் அருந்து உகள,<br>
      முல்லை வியன் புலம் பரப்பி, கோவலர்<br>
      குறும் பொறை மருங்கின் நறும் பூ அயர,<br>
      பதவு மேயல் அருந்து மதவு நடை நல் ஆன்<br>
      வீங்கு மாண் செருத்தல், தீம் பால் பிலிற்ற, 10
    </p>
    <p>
      கன்று பயிர் குரல, மன்று நிறை புகுதரும்<br>
      மாலையும் உள்ளார்ஆயின், காலை<br>
      யாங்கு ஆகுவம்கொல்? பாண!' என்ற<br>
      மனையோள் சொல் எதிர் சொல்லல்செல்லேன்,<br>
      செவ்வழி நல் யாழ் இசையினென், பையென, 15
    </p>
    <p>
      கடவுள் வாழ்த்தி, பையுள் மெய்ந் நிறுத்து,<br>
      அவர் திறம் செல்வேன் கண்டனென், யானே<br>
      விடு விசைக் குதிரை விலங்கு பரி முடுக,<br>
      கல் பொருது இரங்கும் பல் ஆர் நேமிக்<br>
      கார் மழை முழக்கு இசை கடுக்கும், 20
    </p>
    <p>
      முனை நல் ஊரன், புனை நெடுந் தேரே
    </p>
    <p>
      <strong>பாணன் தனக்குப் பாங்காயினார் கேட்பச்<br>
      சொல்லியது. - ஒக்கூர் மாசாத்தனார்</strong>
    </p>
    <h2>
      015 பாலை
    </h2>
    <p>
      எம் வெங் காமம் இயைவது ஆயின்,<br>
      மெய்ம் மலி பெரும் பூண், செம்மற் கோசர்<br>
      கொம்மைஅம் பசுங் காய்க் குடுமி விளைந்த<br>
      பாகல் ஆர்கைப் பறைக் கட் பீலித்<br>
      தோகைக் காவின் துளுநாட்டு அன்ன, 5
    </p>
    <p>
      வறுங் கை வம்பலர்த் தாங்கும் பண்பின்<br>
      செறிந்த சேரிச் செம்மல் மூதூர்,<br>
      அறிந்த மாக்கட்டு ஆகுகதில்ல<br>
      தோழிமாரும் யானும் புலம்ப,<br>
      சூழி யானைச் சுடர்ப் பூண் நன்னன் 10
    </p>
    <p>
      பாழி அன்ன கடியுடை வியல் நகர்ச்<br>
      செறிந்த காப்பு இகந்து, அவனொடு போகி,<br>
      அத்த இருப்பை ஆர் கழல் புதுப் பூத்<br>
      துய்த்த வாய, துகள் நிலம் பரக்க,<br>
      கொன்றை அம் சினைக் குழற்பழம் கொழுதி, 15
    </p>
    <p>
      வன் கை எண்கின் வய நிரை பரக்கும்<br>
      இன் துணைப் படர்ந்த கொள்கையொடு ஒராங்கு<br>
      குன்ற வேயின் திரண்ட என்
    </p>
    <p>
      <strong>மென் தோள் அஞ்ஞை சென்ற ஆறே!<br>
      மகட்போக்கிய தாய்சொல்லியது. - மாமூலனார்</strong>
    </p>
    <h2>
      016 மருதம்
    </h2>
    <p>
      நாயுடை முது நீர்க் கலித்த தாமரைத்<br>
      தாதின் அல்லி அவிர் இதழ் புரையும்,<br>
      மாசு இல் அங்கை, மணி மருள் அவ் வாய்,<br>
      நாவொடு நவிலா நகைபடு தீம் சொல்,<br>
      யாவரும் விழையும் பொலந்தொடிப் புதல்வனை, 5
    </p>
    <p>
      தேர் வழங்கு தெருவில், தமியோற் கண்டே!<br>
      கூர் எயிற்று அரிவை குறுகினள்; யாவரும்<br>
      காணுநர் இன்மையின், செத்தனள் பேணி,<br>
      பொலங்கலம் சுமந்த பூண் தாங்கு இள முலை,<br>
      வருகமாள, என் உயிர்!' எனப் பெரிது உவந்து, 10
    </p>
    <p>
      கொண்டனள் நின்றோட் கண்டு, நிலைச் செல்லேன்,<br>
      'மாசு இல் குறுமகள்! எவன் பேதுற்றனை?<br>
      நீயும் தாயை இவற்கு?' என, யான் தற்<br>
      கரைய, வந்து விரைவனென் கவைஇ<br>
      களவு உடம்படுநரின் கவிழ்ந்து, நிலம் கிளையா, 15
    </p>
    <p>
      நாணி நின்றோள் நிலை கண்டு, யானும்<br>
      பேணினென் அல்லெனோ மகிழ்ந! வானத்து<br>
      அணங்கு அருங் கடவுள் அன்னோள் நின்<br>
      மகன் தாய் ஆதல் புரைவது ஆங்கு எனவே? 20
    </p>
    <p>
      <strong>பரத்தையர் சேரியினின்றும் வந்த தலைமகன்,<br>
      'யாரையும் அறியேன்' என்றாற்குத் தலைமகள் சொல்லியது. - சாகலாசனார்</strong>
    </p>
    <h2>
      017 பாலை
    </h2>
    <p>
      வளம் கெழு திரு நகர்ப் பந்து சிறிது எறியினும்,<br>
      இளந் துணை ஆயமொடு கழங்கு உடன் ஆடினும்,<br>
      'உயங்கின்று, அன்னை! என் மெய்' என்று அசைஇ,<br>
      மயங்கு வியர் பொறித்த நுதலள், தண்ணென,<br>
      முயங்கினள் வதியும்மன்னே! இனியே, 5
    </p>
    <p>
      தொடி மாண் சுற்றமும் எம்மும் உள்ளாள்,<br>
      நெடு மொழித் தந்தை அருங் கடி நீவி,<br>
      நொதுமலாளன் நெஞ்சு அறப் பெற்ற என்<br>
      சிறு முதுக்குறைவி சிலம்பு ஆர் சீறடி<br>
      வல்லகொல், செல்லத் தாமே கல்லென 10
    </p>
    <p>
      ஊர் எழுந்தன்ன உரு கெழு செலவின்,<br>
      நீர் இல் அத்தத்து ஆர் இடை, மடுத்த,<br>
      கொடுங் கோல் உமணர், பகடு தெழி தௌ விளி<br>
      நெடும் பெருங் குன்றத்து இமிழ் கொள இயம்பும்,<br>
      கடுங் கதிர் திருகிய, வேய் பயில், பிறங்கல், 15
    </p>
    <p>
      பெருங் களிறு உரிஞ்சிய மண்அரை யாஅத்து<br>
      அருஞ் சுரக் கவலைய அதர் படு மருங்கின்,<br>
      நீள் அரை இலவத்து ஊழ் கழி பல் மலர்,<br>
      விழவுத் தலைக்கொண்ட பழ விறல் மூதூர்,<br>
      நெய் உமிழ் சுடரின் கால் பொரச் சில்கி, 20
    </p>
    <p>
      வைகுறு மீனின் தோன்றும்<br>
      மை படு மா மலை விலங்கிய சுரனே?
    </p>
    <p>
      <strong>மகட்போக்கிய செவிலித்தாய் சொல்லியது. - கயமனார்</strong>
    </p>
    <h2>
      018 குறிஞ்சி
    </h2>
    <p>
      நீர் நிறம் கரப்ப, ஊழுறுபு உதிர்ந்து,<br>
      பூமலர் கஞலிய கடு வரற் கான் யாற்று,<br>
      கராஅம் துஞ்சும் கல் உயர் மறி சுழி,<br>
      மராஅ யானை மதம் தப ஒற்றி,<br>
      உராஅ ஈர்க்கும் உட்குவரு நீத்தம் 5
    </p>
    <p>
      கடுங்கண் பன்றியின் நடுங்காது துணிந்து,<br>
      நாம அருந் துறைப் பேர்தந்து, யாமத்து<br>
      ஈங்கும் வருபவோ? ஓங்கல் வெற்ப!<br>
      ஒரு நாள் விழுமம் உறினும், வழி நாள்,<br>
      வாழ்குவள்அல்லள், என் தோழி; யாவதும் 10
    </p>
    <p>
      ஊறு இல் வழிகளும் பயில வழங்குநர்<br>
      நீடு இன்று ஆக இழுக்குவர்; அதனால்,<br>
      உலமரல் வருத்தம் உறுதும்; எம் படப்பைக்<br>
      கொடுந் தேன் இழைத்த கோடு உயர் நெடு வரை,<br>
      பழம் தூங்கு நளிப்பின் காந்தள்அம் பொதும்பில், 15
    </p>
    <p>
      பகல் நீ வரினும் புணர்குவை அகல் மலை<br>
      வாங்கு அமைக் கண் இடை கடுப்ப, யாய்<br>
      ஓம்பினள் எடுத்த, தட மென் தோள
    </p>
    <p>
      <strong>தோழி இரவு வருவானைப் பகல் வா என்றது. - கபிலர்</strong>
    </p>
    <h2>
      019 பாலை
    </h2>
    <p>
      அன்று அவண் ஒழிந்தன்றும் இலையே; வந்து நனி<br>
      வருந்தினை வாழி, என் நெஞ்சே! பருந்து இருந்து<br>
      உயா விளி பயிற்றும், யா உயர், நனந்தலை,<br>
      உருள் துடி மகுளியின் பொருள் தெரிந்து இசைக்கும்<br>
      கடுங் குரற் குடிஞைய நெடும் பெருங் குன்றம், 5
    </p>
    <p>
      எம்மொடு இறத்தலும்செல்லாய்; பின் நின்று,<br>
      ஒழியச் சூழ்ந்தனைஆயின், தவிராது,<br>
      செல் இனி; சிறக்க, நின் உள்ளம்! வல்லே<br>
      மறவல் ஓம்புமதி, எம்மே நறவின்<br>
      சேயிதழ் அனைய ஆகி, குவளை 10
    </p>
    <p>
      மா இதழ் புரையும் மலிர் கொள் ஈர் இமை,<br>
      உள்ளகம் கனல உள்ளுதொறு உலறி,<br>
      பழங்கண் கொண்ட, கலிழ்ந்து வீழ், அவிர் அறல்<br>
      வெய்ய உகுதர, வெரீஇ, பையென,<br>
      சில் வளை சொரிந்த மெல் இறை முன்கை 15
    </p>
    <p>
      பூ வீ கொடியின் புல்லெனப் போகி,<br>
      அடர்செய் ஆய் அகல் சுடர் துணை ஆக,<br>
      இயங்காது வதிந்த நம் காதலி<br>
      உயங்கு சாய் சிறுபுறம் முயங்கிய பின்னே!
    </p>
    <p>
      <strong>நெஞ்சினாற் பொருள் வலிக்கப்பட்டுப்<br>
      பிரிந்த தலைமகன், தலைமகள் நலன் நயந்து உள்ளிய நெஞ்சினைக் கழறியது. - பொருந்தில் இளங்கீரனார்</strong>
    </p>
    <h2>
      020 நெய்தல்
    </h2>
    <p>
      பெருநீர் அழுவத்து எந்தை தந்த<br>
      கொழு மீன் உணங்கற் படு புள் ஓப்பி,<br>
      எக்கர்ப் புன்னை இன் நிழல் அசைஇ,<br>
      செக்கர் ஞெண்டின் குண்டு அளை கெண்டி,<br>
      ஞாழல் ஓங்கு சினைத் தொடுத்த கொடுங் கழித் 5
    </p>
    <p>
      தாழை வீழ் கயிற்று ஊசல் தூங்கி,<br>
      கொண்டல் இடு மணல் குரவை முனையின்<br>
      வெண் தலைப் புணரி ஆயமொடு ஆடி,<br>
      மணிப் பூம் பைந் தழை தைஇ, அணித்தகப்<br>
      பல் பூங் கானல் அல்கினம் வருதல் 10
    </p>
    <p>
      கவ்வை நல் அணங்கு உற்ற, இவ் ஊர்,<br>
      கொடிது அறி பெண்டிர் சொற்கொண்டு, அன்னை<br>
      கடி கொண்டனளே தோழி! 'பெருந்துறை,<br>
      எல்லையும் இரவும் என்னாது, கல்லென<br>
      வலவன் ஆய்ந்த வண் பரி 15
    </p>
    <p>
      நிலவு மணல் கொட்கும் ஓர் தேர் உண்டு' எனவே.
    </p>
    <p>
      <strong>பகற்குறி வந்த தலைமகன் சிறைப்புறத்தானாக,<br>
      தோழி தலைமகட்குச் சொல்லுவாளாய், தலைமகன் கேட்பச் சொல்லியது. - உலோச்சனார்</strong>
    </p>
    <h2>
      021 பாலை
    </h2>
    <p>
      'மனை இள நொச்சி மௌவல் வால் முகைத்<br>
      துணை நிரைத்தன்ன, மா வீழ், வெண் பல்,<br>
      அவ் வயிற்று, அகன்ற அல்குல், தைஇத்<br>
      தாழ் மென் கூந்தல், தட மென் பணைத் தோள்,<br>
      மடந்தை மாண் நலம் புலம்ப, சேய் நாட்டுச் 5
    </p>
    <p>
      செல்லல்' என்று, யான் சொல்லவும், ஒல்லாய்,<br>
      வினை நயந்து அமைந்தனைஆயின், மனை நகப்<br>
      பல் வேறு வெறுக்கை தருகம் வல்லே,<br>
      எழு இனி, வாழி, என் நெஞ்சே! புரி இணர்<br>
      மெல் அவிழ் அம் சினை புலம்ப, வல்லோன் 10
    </p>
    <p>
      கோடு அறை கொம்பின் வீ உகத் தீண்டி,<br>
      மராஅம் அலைத்த மண வாய்த் தென்றல்,<br>
      சுரம் செல் மள்ளர் சுரியல் தூற்றும்,<br>
      என்றூழ் நின்ற புன் தலை வைப்பில்,<br>
      பருந்து இளைப்படூஉம் பாறு தலை ஓமை 15
    </p>
    <p>
      பரல் மண் சுவல முரண் நிலம் உடைத்த<br>
      வல் வாய்க் கணிச்சி, கூழ் ஆர், கோவலர்<br>
      ஊறாது இட்ட உவலைக் கூவல்,<br>
      வெண் கோடு நயந்த அன்பு இல் கானவர்<br>
      இகழ்ந்து இயங்கு இயவின் அகழ்ந்த குழி செத்து, 20
    </p>
    <p>
      இருங் களிற்று இன நிரை, தூர்க்கும்<br>
      பெருங் கல் அத்தம் விலங்கிய காடே.
    </p>
    <p>
      <strong>பொருள் வலிக்கப்பட்டுப் பிரிந்த தலைமகன்<br>
      இடைச் சுரத்துநின்று மீளலுற்ற நெஞ்சினைக் கழறியது. - காவன்முல்லைப் பூதனார்</strong>
    </p>
    <h2>
      022 குறிஞ்சி
    </h2>
    <p>
      அணங்குடை நெடு வரை உச்சியின் இழிதரும்<br>
      கணம் கொள் அருவிக் கான் கெழு நாடன்<br>
      மணம் கமழ் வியல் மார்பு அணங்கிய செல்லல்<br>
      இது என அறியா மறுவரற் பொழுதில்,<br>
      படியோர்த் தேய்த்த பல் புகழ்த் தடக் கை 5
    </p>
    <p>
      நெடு வேட் பேணத் தணிகுவள் இவள்' என,<br>
      முது வாய்ப் பெண்டிர் அது வாய் கூற,<br>
      களம் நன்கு இழைத்து, கண்ணி சூட்டி,<br>
      வள நகர் சிலம்பப் பாடி, பலி கொடுத்து,<br>
      உருவச் செந்தினை குருதியொடு தூஉய், 10
    </p>
    <p>
      முருகு ஆற்றுப்படுத்த உரு கெழு நடு நாள்,<br>
      ஆரம் நாற, அரு விடர்த் ததைந்த<br>
      சாரற் பல் பூ வண்டு படச் சூடி,<br>
      களிற்று இரை தெரீஇய பார்வல் ஒதுக்கின்<br>
      ஒளித்து இயங்கும் மரபின் வயப் புலி போல, 15
    </p>
    <p>
      நல் மனை நெடு நகர்க் காவலர் அறியாமை<br>
      தன் நசை உள்ளத்து நம் நசை வாய்ப்ப,<br>
      இன் உயிர் குழைய முயங்குதொறும் மெய்ம் மலிந்து,<br>
      நக்கனென் அல்லெனோ யானே எய்த்த<br>
      நோய் தணி காதலர் வர, ஈண்டு 20
    </p>
    <p>
      ஏதில் வேலற்கு உலந்தமை கண்டே?<br>
      வரைவிடை வைத்துப் பிரிந்த காலத்து,<br>
      தலைமகள் ஆற்றாளாக,தோழி தலைமகனை இயற்பழிப்ப, தலைமகள் இயற்பட மொழிந்தது;தலைமகன்
    </p>
    <p>
      <strong>இரவுக்குறி வந்து சிறைப்புறத்தானாக, தோழியாற் சொல்லெடுக்கப்பட்டுத் தலைமகள்<br>
      சொல்லியதூஉம் ஆம். - வெற</strong>
    </p>
    <h2>
      023 பாலை
    </h2>
    <p>
      மண்கண் குளிர்ப்ப, வீசித் தண் பெயல்,<br>
      பாடு உலந்தன்றே, பறைக் குரல் எழிலி;<br>
      புதல்மிசைத் தளவின் இதல் முட் செந் நனை<br>
      நெருங்கு குலைப் பிடவமொடு ஒருங்கு பிணி அவிழ,<br>
      காடே கம்மென்றன்றே; அவல, 5
    </p>
    <p>
      கோடு உடைந்தன்ன கோடற் பைம் பயிர்,<br>
      பதவின் பாவை, முனைஇ, மதவு நடை<br>
      அண்ணல் இரலை அமர் பிணை தழீஇ,<br>
      தண் அறல் பருகித் தாழ்ந்துபட்டனவே;<br>
      அனையகொல் வாழி, தோழி! மனைய 10
    </p>
    <p>
      தாழ்வின் நொச்சி, சூழ்வன மலரும்<br>
      மௌவல், மாச் சினை காட்டி,<br>
      அவ்அளவு என்றார், ஆண்டுச் செய் பொருளே!
    </p>
    <p>
      <strong>தலைமகன் பிரிவின்கண் தலைமகள் தோழிக்குச்<br>
      சொல்லியது. - ஒரோடோகத்துக் கந்தரத்தனார்</strong>
    </p>
    <h2>
      024 முல்லை
    </h2>
    <p>
      வேளாப் பார்ப்பான் வாளரந் துமித்த<br>
      வளை களைந்து ஒழிந்த கொழுந்தின் அன்ன,<br>
      தளை பிணி அவிழா, சுரி முகப் பகன்றை,<br>
      சிதரல் அம் துவலை தூவலின், மலரும்<br>
      தைஇ நின்ற தண் பெயல் கடைநாள், 5
    </p>
    <p>
      வயங்கு கதிர் கரந்த வாடை வைகறை,<br>
      விசும்பு உரிவதுபோல், வியல் இடத்து ஒழுகி,<br>
      மங்குல் மா மழை, தென் புலம் படரும்<br>
      பனி இருங் கங்குலும் தமியள் நீந்தி,<br>
      தம் ஊரோளே, நன்னுதல்; யாமே, 10
    </p>
    <p>
      கடி மதில் கதவம் பாய்தலின், தொடி பிளந்து,<br>
      நுதி முகம் மழுகிய மண்ணை வெண் கோட்டு,<br>
      சிறு கண் யானை நெடு நா ஒண் மணி,<br>
      கழிப் பிணிக் கறைத் தோல் பொழி கணை உதைப்பு,<br>
      தழங்குகுரல் முரசமொடு முழங்கும் யாமத்து, 15
    </p>
    <p>
      கழித்து உறை செறியா வாளுடை எறுழ்த் தோள்,<br>
      இரவுத் துயில் மடிந்த தானை,<br>
      உரவுச் சின வேந்தன் பாசறையேமே.
    </p>
    <p>
      <strong>தலைமகன் பருவங் கண்டு சொல்லியது.<br>
      வினைமுற்றும் தலைமகன் தன் நெஞ்சிற்குச் சொல்லியதூஉம் ஆம். - ஆவூர் மூலங் கிழார்</strong>
    </p>
    <h2>
      026 மருதம்
    </h2>
    <p>
      முள்ளிக் குவிகுலைக் கழன்ற,<br>
      மீன் முள் அன்ன, வெண் கால் மா மலர்<br>
      பொய்தல் மகளிர் விழவு அணிக் கூட்டும்<br>
      அவ் வயல் நண்ணிய வளம் கேழ் ஊரனைப்<br>
      புலத்தல் கூடுமோ தோழி! அல்கல் 5
    </p>
    <p>
      பெருங் கதவு பொருத யானை மருப்பின்<br>
      இரும்பு செய் தொடியின் ஏர ஆகி,<br>
      மாக் கண் அடைய மார்பகம் பொருந்தி<br>
      முயங்கல் விடாஅல் இவை' என மயங்கி,<br>
      'யான் ஓம்' என்னவும் ஒல்லார், தாம் மற்று 10
    </p>
    <p>
      இவை பாராட்டிய பருவமும் உளவே; இனியே<br>
      புதல்வற் தடுத்த பாலொடு தடைஇ,<br>
      திதலை அணிந்த தேம் கொள் மென் முலை<br>
      நறுஞ் சாந்து அணிந்த கேழ் கிளர் அகலம்<br>
      வீங்க முயங்கல் யாம் வேண்டினமே; 15
    </p>
    <p>
      தீம் பால் படுதல் தாம் அஞ்சினரே; ஆயிடைக்<br>
      கவவுக் கை நெகிழ்ந்தமை போற்றி, மதவு நடைச்<br>
      செவிலி கை என் புதல்வனை நோக்கி,<br>
      'நல்லோர்க்கு ஒத்தனிர் நீயிர்; இஃதோ<br>
      செல்வற்கு ஒத்தனம், யாம்' என, மெல்ல என் 20
    </p>
    <p>
      மகன்வயின் பெயர்தந்தேனே; அது கண்டு,<br>
      'யாமும் காதலம், அவற்கு' எனச் சாஅய்,<br>
      சிறு புறம் கவையினனாக, உறு பெயல்<br>
      தண் துளிக்கு ஏற்ற பல உழு செஞ் செய்<br>
      மண் போல் நெகிழ்ந்து, அவற் கலுழ்ந்தே 25
    </p>
    <p>
      நெஞ்சு அறைபோகிய அறிவினேற்கே?<br>
      தலைமகன் தோழியை வாயில் வேண்டி, அவளால்
    </p>
    <p>
      <strong>தான் வாயில் பெறாது,ஆற்றாமையே வாயிலாகப் புக்கு, கூடிய தலைமகன்<br>
      நீக்கத்துக்கண் புக்க தோழிக்குத் தலைமகள் சொல்லியது. - பாண்டியன்<br>
      கானப்பேரெயில் தந்த உக்கிரப்பெருவழுதி</strong>
    </p>
    <h2>
      027 பாலை
    </h2>
    <p>
      " கொடு வரி இரும் புலி தயங்க, நெடு வரை<br>
      ஆடு கழை இரு வெதிர் கோடைக்கு ஒல்கும்<br>
      கானம் கடிய என்னார், நாம் அழ,<br>
      நின்றது இல் பொருட் பிணிச் சென்று இவண் தருமார்,<br>
      செல்ப " என்ப' என்போய்! நல்ல 5
    </p>
    <p>
      மடவைமன்ற நீயே; வடவயின்<br>
      வேங்கடம் பயந்த வெண் கோட்டு யானை,<br>
      மறப் போர்ப் பாண்டியர் அறத்தின் காக்கும்<br>
      கொற்கை அம் பெரும் துறை முத்தின் அன்ன<br>
      நகைப் பொலிந்து இலங்கும் எயிறு கெழு துவர் வாய் 10
    </p>
    <p>
      தகைப்பத் தங்கலர்ஆயினும், இகப்ப<br>
      யாங்ஙனம் விடுமோ மற்றே தேம் படத்<br>
      தௌ நீர்க்கு ஏற்ற திரள் காற் குவளைப்<br>
      பெருந்தகை சிதைத்தும், அமையா, பருந்து பட,<br>
      வேத்து அமர்க் கடந்த வென்றி நல் வேல் 15
    </p>
    <p>
      குருதியொடு துயல்வந்தன்ன நின்<br>
      அரி வேய் உண்கண் அமர்த்த நோக்கே?
    </p>
    <p>
      <strong>செலவு உணர்ந்து வேறுபட்ட தலைமகட்குத்<br>
      தோழி சொல்லியது. - மதுரைக்கணக்காயனார்</strong>
    </p>
    <h2>
      027 பாலை
    </h2>
    <p>
      " கொடு வரி இரும் புலி தயங்க, நெடு வரை<br>
      ஆடு கழை இரு வெதிர் கோடைக்கு ஒல்கும்<br>
      கானம் கடிய என்னார், நாம் அழ,<br>
      நின்றது இல் பொருட் பிணிச் சென்று இவண் தருமார்,<br>
      செல்ப " என்ப' என்போய்! நல்ல 5
    </p>
    <p>
      மடவைமன்ற நீயே; வடவயின்<br>
      வேங்கடம் பயந்த வெண் கோட்டு யானை,<br>
      மறப் போர்ப் பாண்டியர் அறத்தின் காக்கும்<br>
      கொற்கை அம் பெரும் துறை முத்தின் அன்ன<br>
      நகைப் பொலிந்து இலங்கும் எயிறு கெழு துவர் வாய் 10
    </p>
    <p>
      தகைப்பத் தங்கலர்ஆயினும், இகப்ப<br>
      யாங்ஙனம் விடுமோ மற்றே தேம் படத்<br>
      தௌ நீர்க்கு ஏற்ற திரள் காற் குவளைப்<br>
      பெருந்தகை சிதைத்தும், அமையா, பருந்து பட,<br>
      வேத்து அமர்க் கடந்த வென்றி நல் வேல் 15
    </p>
    <p>
      குருதியொடு துயல்வந்தன்ன நின்<br>
      அரி வேய் உண்கண் அமர்த்த நோக்கே?
    </p>
    <p>
      <strong>செலவு உணர்ந்து வேறுபட்ட தலைமகட்குத்<br>
      தோழி சொல்லியது. - மதுரைக்கணக்காயனார்</strong>
    </p>
    <h2>
      028 குறிஞ்சி
    </h2>
    <p>
      மெய்யின் தீரா மேவரு காமமொடு<br>
      எய்யாய் ஆயினும், உரைப்பல் தோழி!<br>
      கொய்யா முன்னும், குரல் வார்பு, தினையே<br>
      அருவி ஆன்ற பைங் கால் தோறும்<br>
      இருவி தோன்றின பலவே. நீயே, 5
    </p>
    <p>
      முருகு முரண்கொள்ளும் தேம் பாய் கண்ணி,<br>
      பரியல் நாயொடு பல் மலைப் படரும்<br>
      வேட்டுவற் பெறலொடு அமைந்தனை; யாழ நின்<br>
      பூக் கெழு தொடலை நுடங்க, எழுந்து எழுந்து,<br>
      கிள்ளைத் தௌ விளி இடைஇடை பயிற்றி, 10
    </p>
    <p>
      ஆங்கு ஆங்கு ஒழுகாய்ஆயின், அன்னை,<br>
      'சிறு கிளி கடிதல் தேற்றாள், இவள்' என,<br>
      பிறர்த் தந்து நிறுக்குவள்ஆயின்,<br>
      உறற்கு அரிது ஆகும், அவன் மலர்ந்த மார்பே.
    </p>
    <p>
      <strong>தலைமகன் சிறைப்புறத்தானாக, தலைமகட்குச்<br>
      சொல்லுவாளாய்த் தோழி சொல்லியது. - பாண்டியன் அறிவுடைநம்பி</strong>
    </p>
    <h2>
      029 பாலை
    </h2>
    <p>
      " தொடங்கு வினை தவிரா, அசைவு இல் நோன் தாள்,<br>
      கிடந்து உயிர் மறுகுவதுஆயினும், இடம் படின்<br>
      வீழ் களிறு மிசையாப் புலியினும் சிறந்த<br>
      தாழ்வு இல் உள்ளம் தலைதலைச் சிறப்ப,<br>
      செய்வினைக்கு அகன்ற காலை, எஃகு உற்று 5
    </p>
    <p>
      இரு வேறு ஆகிய தெரி தகு வனப்பின்<br>
      மாவின் நறு வடி போல, காண்தொறும்<br>
      மேவல் தண்டா மகிழ் நோக்கு உண்கண்<br>
      நினையாது கழிந்த வைகல், எனையதூஉம்,<br>
      வாழலென் யான் " எனத் தேற்றி, பல் மாண் 10
    </p>
    <p>
      தாழக் கூறிய தகைசால் நல் மொழி<br>
      மறந்தனிர் போறிர் எம்' எனச் சிறந்த நின்<br>
      எயிறு கெழு துவர் வாய் இன் நகை அழுங்க<br>
      வினவல் ஆனாப் புனைஇழை! கேள் இனி<br>
      வெம்மை தண்டா எரி உகு பறந்தலை, 15
    </p>
    <p>
      கொம்மை வாடிய இயவுள் யானை<br>
      நீர் மருங்கு அறியாது, தேர் மருங்கு ஓடி,<br>
      அறு நீர் அம்பியின் நெறிமுதல் உணங்கும்<br>
      உள்ளுநர்ப் பனிக்கும் ஊக்கு அருங் கடத்திடை,<br>
      எள்ளல் நோனாப் பொருள் தரல் விருப்பொடு 20
    </p>
    <p>
      நாணுத் தளை ஆக வைகி, மாண் வினைக்கு<br>
      உடம்பு ஆண்டு ஒழிந்தமை அல்லதை,<br>
      மடம் கெழு நெஞ்சம் நின் உழையதுவே! 25
    </p>
    <p>
      <strong>வினை முற்றி மீண்ட தலைமகன், 'எம்மையும்<br>
      நினைத்தறிதிரோ?' என்ற தலைமகட்குச் சொல்லியது. - வெள்ளாடியனார்</strong>
    </p>
    <h2>
      030 நெய்தல்
    </h2>
    <p>
      நெடுங் கயிறு வலந்த குறுங் கண் அவ் வலை,<br>
      கடல் பாடு அழிய, இன மீன் முகந்து,<br>
      துணை புணர் உவகையர் பரத மாக்கள்<br>
      இளையரும் முதியரும் கிளையுடன் துவன்றி,<br>
      உப்பு ஒய் உமணர் அருந் துறைபோக்கும் 5
    </p>
    <p>
      ஒழுகை நோன் பகடு ஒப்பக் குழீஇ,<br>
      அயிர் திணி அடைகரை ஒலிப்ப வாங்கி,<br>
      பெருங் களம் தொகுத்த உழவர் போல,<br>
      இரந்தோர் வறுங் கலம் மல்க வீசி,<br>
      பாடு பல அமைத்து, கொள்ளை சாற்றி, 10
    </p>
    <p>
      கோடு உயர் திணி மணல் துஞ்சும் துறைவ!<br>
      பெருமை என்பது கெடுமோ ஒரு நாள்<br>
      மண்ணா முத்தம் அரும்பிய புன்னைத்<br>
      தண் நறுங் கானல் வந்து, 'நும்<br>
      வண்ணம் எவனோ?' என்றனிர் செலினே? 15
    </p>
    <p>
      <strong>பகற்குறி வந்த தலைமகற்குத் தோழி<br>
      சொல்லியது. - முடங்கிக் கிடந்த நெடுஞ்சேரலாதன்</strong>
    </p>
    <h2>
      031 பாலை
    </h2>
    <p>
      நெருப்பு எனச் சிவந்த உருப்பு அவிர் மண்டிலம்<br>
      புலங்கடை மடங்கத் தெறுதலின், ஞொள்கி,<br>
      'நிலம் புடைபெயர்வது அன்றுகொல், இன்று?' என,<br>
      மன் உயிர் மடிந்த மழை மாறு அமையத்து,<br>
      இலை இல ஓங்கிய நிலை உயர் யாஅத்து 5
    </p>
    <p>
      மேற் கவட்டு இருந்த பார்ப்பினங்கட்கு,<br>
      கல்லுடைக் குறும்பின் வயவர் வில் இட,<br>
      நிண வரிக் குறைந்த நிறத்த அதர்தொறும்,<br>
      கணவிர மாலை இடூஉக் கழிந்தன்ன<br>
      புண் உமிழ் குருதி பரிப்பக் கிடந்தோர் 10
    </p>
    <p>
      கண் உமிழ் கழுகின் கானம் நீந்தி,<br>
      'சென்றார்' என்பு இலர் தோழி! வென்றியொடு<br>
      வில் அலைத்து உண்ணும் வல் ஆண் வாழ்க்கைத்<br>
      தமிழ் கெழு மூவர் காக்கும்<br>
      மொழி பெயர் தேஎத்த பல் மலை இறந்தே. 15
    </p>
    <p>
      <strong>'பிரிவிடை ஆற்றாளாயினாள்' என்று பிறர்<br>
      சொல்லக் கேட்டு, வேறுபட்ட தலைமகள் தோழிக்குச் சொல்லியது. - மாமூலனார்</strong>
    </p>
    <h2>
      032 குறிஞ்சி
    </h2>
    <p>
      நெருநல் எல்லை ஏனல் தோன்றி,<br>
      திரு மணி ஒளிர்வரும் பூணன் வந்து,<br>
      புரவலன் போலும் தோற்றம் உறழ்கொள,<br>
      இரவல் மாக்களின் பணிமொழி பயிற்றி,<br>
      சிறு தினைப் படு கிளி கடீஇயர், பல் மாண் 5
    </p>
    <p>
      குளிர் கொள் தட்டை மதன் இல புடையா,<br>
      'சூரரமகளிரின் நின்ற நீ மற்று<br>
      யாரையோ? எம் அணங்கியோய்! உண்கு' எனச்<br>
      சிறுபுறம் கவையினனாக, அதற்கொண்டு<br>
      இகு பெயல் மண்ணின் ஞெகிழ்பு, அஞர் உற்ற என் 10
    </p>
    <p>
      உள் அவன் அறிதல் அஞ்சி, உள் இல்<br>
      கடிய கூறி, கை பிணி விடாஅ,<br>
      வெரூஉம் மான் பிணையின் ஒரீஇ, நின்ற<br>
      என் உரத் தகைமையின் பெயர்த்து, பிறிது என்வயின்<br>
      சொல்ல வல்லிற்றும்இலனே; அல்லாந்து, 15
    </p>
    <p>
      இனம் தீர் களிற்றின் பெயர்ந்தோன் இன்றும்<br>
      தோலாவாறு இல்லை தோழி! நாம் சென்மோ.<br>
      சாய் இறைப் பணைத் தோட் கிழமை தனக்கே<br>
      மாசு இன்றாதலும் அறியான், ஏசற்று,<br>
      என் குறைப் புறனிலை முயலும் 20
    </p>
    <p>
      அண்கணாளனை நகுகம், யாமே.
    </p>
    <p>
      <strong>பின்னின்ற தலைமகற்குக் குறை நேர்ந்த தோழி<br>
      தலைமகட்குக் குறை நயப்பக் கூறியது; தோழிக்குத் தலைமகள் சொற்றதூஉம் ஆம்.-நல்வெள்ளியார்</strong>
    </p>
    <h2>
      033 பாலை
    </h2>
    <p>
      வினை நன்றாதல் வெறுப்பக் காட்டி,<br>
      " மனை மாண் கற்பின் வாணுதல் ஒழிய,<br>
      கவை முறி இழந்த செந் நிலை யாஅத்து<br>
      ஒன்று ஓங்கு உயர் சினை இருந்த, வன் பறை,<br>
      வீளைப் பருந்தின் கோள் வல் சேவல் 5
    </p>
    <p>
      வளை வாய்ப் பேடை வரு திறம் பயிரும்<br>
      இளி தேர் தீம் குரல் இசைக்கும் அத்தம்<br>
      செலவு அருங்குரைய என்னாது, சென்று, அவள்<br>
      மலர் பாடு ஆன்ற, மை எழில், மழைக் கண்<br>
      தௌயா நோக்கம் உள்ளினை, உளி வாய் 10
    </p>
    <p>
      வெம் பரல் அதர குன்று பல நீந்தி,<br>
      யாமே எமியம் ஆக, நீயே<br>
      ஒழியச் சூழ்ந்தனைஆயின் முனாஅது<br>
      வெல் போர் வானவன் கொல்லி மீமிசை,<br>
      நுணங்கு அமை புரையும் வணங்கு இறைப் பணைத் தோள், 15
    </p>
    <p>
      வரி அணி அல்குல், வால் எயிற்றோள்வயின்<br>
      பிரியாய்ஆயின் நன்றுமன் தில்ல.<br>
      அன்று நம் அறியாய்ஆயினும், இன்று நம்<br>
      செய்வினை ஆற்றுற விலங்கின்,<br>
      எய்துவைஅல்லையோ, பிறர் நகு பொருளே? 20
    </p>
    <p>
      <strong>தலைமகன் இடைச்சுரத்துத் தன் நெஞ்சிற்குச்<br>
      சொல்லியது. - மதுரை அளக்கர் ஞாழார் மகனார் மள்ளனார்</strong>
    </p>
    <h2>
      034 முல்லை
    </h2>
    <p>
      சிறு கரும் பிடவின் வெண் தலைக் குறும் புதல்<br>
      கண்ணியின் மலரும் தண் நறும் புறவில்,<br>
      தொடுதோற் கானவன் கவை பொறுத்தன்ன<br>
      இரு திரி மருப்பின் அண்ணல் இரலை<br>
      செறி இலைப் பதவின் செங் கோல் மென் குரல் 5
    </p>
    <p>
      மறி ஆடு மருங்கின் மடப் பிணை அருத்தி,<br>
      தௌ அறல் தழீஇய வார் மணல் அடைகரை,<br>
      மெல்கிடு கவுள துஞ்சு புறம் காக்கும்<br>
      பெருந்தகைக்கு உடைந்த நெஞ்சம் ஏமுற,<br>
      செல்க, தேரே நல் வலம் பெறுந! 10
    </p>
    <p>
      பசை கொல் மெல் விரல், பெருந் தோள், புலைத்தி<br>
      துறை விட்டன்ன தூ மயிர் எகினம்<br>
      துணையொடு திளைக்கும் காப்புடை வரைப்பில்,<br>
      செந் தார்ப் பைங் கிளி முன்கை ஏந்தி,<br>
      'இன்று வரல் உரைமோ, சென்றிசினோர் திறத்து' என, 15
    </p>
    <p>
      இல்லவர் அறிதல் அஞ்சி, மெல்லென<br>
      மழலை இன் சொல் பயிற்றும்<br>
      நாணுடை அரிவை மாண் நலம் பெறவே.
    </p>
    <p>
      <strong>வினை முற்றிய தலைமகன் தேர்ப்பாகற்குச்<br>
      சொல்லியது. - மதுரை மருதன் இளநாகனார்</strong>
    </p>
    <h2>
      035 பாலை
    </h2>
    <p>
      ஈன்று புறந்தந்த எம்மும் உள்ளாள்,<br>
      வான் தோய் இஞ்சி நல் நகர் புலம்ப<br>
      தனி மணி இரட்டும் தாளுடைக் கடிகை,<br>
      நுழை நுதி நெடு வேல், குறும் படை, மழவர்<br>
      முனை ஆத் தந்து, முரம்பின் வீழ்த்த 5
    </p>
    <p>
      வில் ஏர் வாழ்க்கை விழுத் தொடை மறவர்<br>
      வல் ஆண் பதுக்கைக் கடவுட் பேண்மார்,<br>
      நடுகல் பீலி சூட்டி, துடிப்படுத்து,<br>
      தோப்பிக் கள்ளொடு துரூஉப் பலி கொடுக்கும்<br>
      போக்கு அருங் கவலைய புலவு நாறு அருஞ் சுரம் 10
    </p>
    <p>
      துணிந்து, பிறள் ஆயினள்ஆயினும், அணிந்து அணிந்து,<br>
      ஆர்வ நெஞ்சமொடு ஆய் நலன் அளைஇ, தன்<br>
      மார்பு துணையாகத் துயிற்றுகதில்ல<br>
      துஞ்சா முழவின் கோவற் கோமான்<br>
      நெடுந் தேர்க் காரி கொடுங்கால் முன்துறை, 15
    </p>
    <p>
      பெண்ணை அம் பேரியாற்று நுண் அறல் கடுக்கும்<br>
      நெறி இருங் கதுப்பின் என் பேதைக்கு,<br>
      அறியாத் தேஎத்து ஆற்றிய துணையே!
    </p>
    <p>
      <strong>மகட்போக்கிய நற்றாய் தெய்வத்திற்குப்<br>
      பராஅயது.-குடவாயிற் கீரத்தனார்</strong>
    </p>
    <h2>
      036 மருதம்
    </h2>
    <p>
      பகுவாய் வராஅற் பல் வரி இரும் போத்துக்<br>
      கொடு வாய் இரும்பின் கோள் இரை துற்றி,<br>
      ஆம்பல் மெல் அடை கிழிய, குவளைக்<br>
      கூம்பு விடு பல் மலர் சிதையப் பாய்ந்து, எழுந்து,<br>
      அரில் படு வள்ளை ஆய் கொடி மயக்கி, 5
    </p>
    <p>
      தூண்டில் வேட்டுவன் வாங்க வாராது,<br>
      கயிறு இடு கதச் சேப் போல, மதம் மிக்கு,<br>
      நாள், கயம் உழக்கும் பூக் கேழ் ஊர!<br>
      வரு புனல் வையை வார் மணல் அகன் துறை,<br>
      திரு மருது ஓங்கிய விரி மலர்க் காவில், 10
    </p>
    <p>
      நறும் பல் கூந்தற் குறுந் தொடி மடந்தையொடு<br>
      வதுவை அயர்ந்தனை என்ப. அலரே,<br>
      கொய் சுவல் புரவிக் கொடித் தேர்ச் செழியன்<br>
      ஆலங்கானத்து அகன் தலை சிவப்ப,<br>
      சேரல், செம்பியன், சினம் கெழு திதியன், 15
    </p>
    <p>
      போர் வல் யானைப் பொலம் பூண் எழினி,<br>
      நார் அரி நறவின் எருமையூரன்,<br>
      தேம் கமழ் அகலத்துப் புலர்ந்த சாந்தின்<br>
      இருங்கோ வேண்மான், இயல் தேர்ப் பொருநன், என்று<br>
      எழுவர் நல் வலம் அடங்க, ஒரு பகல் 20
    </p>
    <p>
      முரைசொடு வெண்குடை அகப்படுத்து, உரை செல,<br>
      கொன்று, களம்வேட்ட ஞான்றை,<br>
      வென்றி கொள் வீரர் ஆர்ப்பினும் பெரிதே!
    </p>
    <p>
      <strong>தலைமகள் பரத்தையிற் பிரிந்து வந்த<br>
      தலைமகனொடு புலந்து சொல்லியது. - மதுரை நக்கீரர்</strong>
    </p>
    <h2>
      037 பாலை
    </h2>
    <p>
      மறந்து, அவண் அமையார் ஆயினும், கறங்கு இசைக்<br>
      கங்குல் ஓதைக் கலி மகிழ் உழவர்<br>
      பொங்கழி முகந்த தா இல் நுண் துகள்,<br>
      மங்குல் வானின், மாதிரம் மறைப்ப,<br>
      வைகு புலர் விடியல் வை பெயர்த்து ஆட்டி, 5
    </p>
    <p>
      தொழிற் செருக்கு அனந்தர் வீட, எழில் தகை<br>
      வளியொடு சினைஇய வண் தளிர் மாஅத்துக்<br>
      கிளி போல் காய கிளைத் துணர் வடித்து,<br>
      புளிப்பதன் அமைத்த புதுக் குட மலிர் நிறை<br>
      வெயில் வெரிந் நிறுத்த பயில் இதழ்ப் பசுங் குடை, 10
    </p>
    <p>
      கயம் மண்டு பகட்டின் பருகி, காண் வர,<br>
      கொள்ளொடு பயறு பால் விரைஇ, வெள்ளிக்<br>
      கோல் வரைந்தன்ன வால் அவிழ் மிதவை<br>
      வாங்கு கை தடுத்த பின்றை, ஓங்கிய<br>
      பருதிஅம் குப்பை சுற்றி, பகல் செல, 15
    </p>
    <p>
      மருதமர நிழல், எருதொடு வதியும்<br>
      காமர் வேனில்மன் இது,<br>
      மாண் நலம் நுகரும் துணை உடையோர்க்கே!
    </p>
    <p>
      <strong>தலைமகள் தோழிக்கு வன்புறை எதிர் அழிந்து<br>
      சொல்லியது; பிரிவுணர்த்திய தோழி சொல்லியதூஉம் ஆம்.-விற்றூற்று மூதெயினனார்</strong>
    </p>
    <h2>
      038 குறிஞ்சி
    </h2>
    <p>
      விரி இணர் வேங்கை வண்டு படு கண்ணியன்,<br>
      தெரி இதழ்க் குவளைத் தேம் பாய் தாரன்,<br>
      அம் சிலை இடவது ஆக, வெஞ் செலல்<br>
      கணை வலம் தெரிந்து, துணை படர்ந்து உள்ளி,<br>
      வருதல் வாய்வது, வான் தோய் வெற்பன். 5
    </p>
    <p>
      வந்தனன் ஆயின், அம் தளிர்ச் செயலைத்<br>
      தாழ்வு இல் ஓங்கு சினைத் தொடுத்த வீழ் கயிற்று<br>
      ஊசல் மாறிய மருங்கும், பாய்பு உடன்<br>
      ஆடாமையின் கலுழ்பு இல தேறி,<br>
      நீடு இதழ் தலைஇய கவின் பெறு நீலம் 10
    </p>
    <p>
      கண் என மலர்ந்த சுனையும், வண் பறை<br>
      மடக் கிளி எடுத்தல்செல்லாத் தடக் குரல்<br>
      குலவுப் பொறை இறுத்த கோல் தலை இருவி<br>
      கொய்து ஒழி புனமும், நோக்கி; நெடிது நினைந்து;<br>
      பைதலன் பெயரலன்கொல்லோ? ஐ தேய்கு 15
    </p>
    <p>
      'அய வெள் அருவி சூடிய உயர் வரைக்<br>
      கூஉம் கணஃது எம் ஊர்' என<br>
      ஆங்கு அதை அறிவுறல் மறந்திசின், யானே.<br>
      தோழி தலைமகன் குறை கூறியது; பகலே
    </p>
    <p>
      <strong>சிறைப்புறமாக,தோழி தலைமகட்குச் சொல்லுவாளாய், தலைமகன் கேட்பச் சொல்லியதூஉம் ஆம்;தோழி<br>
      குறி பெயர்த்திட்டுச் சொல்லியதூஉம் ஆம்.- வடம வண்ணக்கன் பேரிசாத்தனார்</strong>
    </p>
    <h2>
      039 பாலை
    </h2>
    <p>
      'ஒழித்தது பழித்த நெஞ்சமொடு வழிப் படர்ந்து,<br>
      உள்ளியும் அறிதிரோ, எம்?' என, யாழ நின்<br>
      முள் எயிற்றுத் துவர் வாய் முறுவல் அழுங்க,<br>
      நோய் முந்துறுத்து நொதுமல் மொழியல்; நின்<br>
      ஆய் நலம் மறப்பெனோ மற்றே? சேண் இகந்து 5
    </p>
    <p>
      ஒலி கழை பிசைந்த ஞெலி சொரி ஒண் பொறி<br>
      படு ஞெமல் புதையப் பொத்தி, நெடு நிலை<br>
      முளி புல் மீமிசை வளி சுழற்றுறாஅக்<br>
      காடு கவர் பெருந் தீ ஓடுவயின் ஓடலின்,<br>
      அதர் கெடுத்து அலறிய சாத்தொடு ஒராங்கு 10
    </p>
    <p>
      மதர் புலி வெரீஇய மையல் வேழத்து<br>
      இனம் தலை மயங்கிய நனந் தலைப் பெருங் காட்டு,<br>
      ஞான்று தோன்று அவிர் சுடர் மான்றால் பட்டென,<br>
      கள் படர் ஓதி! நிற் படர்ந்து உள்ளி,<br>
      அருஞ் செலவு ஆற்றா ஆர் இடை, ஞெரேரெனப் 15
    </p>
    <p>
      பரந்து படு பாயல் நவ்வி பட்டென,<br>
      இலங்கு வளை செறியா இகுத்த நோக்கமொடு,<br>
      நிலம் கிளை நினைவினை நின்ற நிற் கண்டு,<br>
      'இன்னகை'! இனையம் ஆகவும், எம்வயின்<br>
      ஊடல் யாங்கு வந்தன்று?' என, யாழ நின் 20
    </p>
    <p>
      கோடு ஏந்து புருவமொடு குவவு நுதல் நீவி,<br>
      நறுங் கதுப்பு உளரிய நன்னர் அமையத்து,<br>
      வறுங் கை காட்டிய வாய் அல் கனவின்<br>
      ஏற்று ஏக்கற்ற உலமரல்<br>
      போற்றாய்ஆகலின், புலத்தியால், எம்மே! 25
    </p>
    <p>
      <strong>பொருள் முற்றிய தலைமகன் தலைமகளைக் கண்டு<br>
      சொல்லியது.- மதுரைச் செங்கண்ணனார்</strong>
    </p>
    <h2>
      040 நெய்தல்
    </h2>
    <p>
      கானல், மாலைக் கழிப் பூக் கூம்ப,<br>
      நீல் நிறப் பெருங் கடல் பாடு எழுந்து ஒலிப்ப,<br>
      மீன் ஆர் குருகின் மென் பறைத் தொழுதி<br>
      குவை இரும் புன்னைக் குடம்பை சேர,<br>
      அசை வண்டு ஆர்க்கும் அல்குறுகாலை, 5
    </p>
    <p>
      தாழை தளரத் தூக்கி, மாலை<br>
      அழிதக வந்த கொண்டலொடு கழி படர்க்<br>
      காமர் நெஞ்சம் கையறுபு இனைய,<br>
      துயரம் செய்து நம் அருளார் ஆயினும்<br>
      அறாஅலியரோ அவருடைக் கேண்மை! 10
    </p>
    <p>
      அளி இன்மையின் அவண் உறை முனைஇ,<br>
      வாரற்கதில்ல தோழி! கழனி<br>
      வெண்ணெல் அரிநர் பின்றைத் ததும்பும்<br>
      தண்ணுமை வெரீஇய தடந் தாள் நாரை<br>
      செறி மடை வயிரின் பிளிற்றி, பெண்ணை 15
    </p>
    <p>
      அகமடல் சேக்கும் துறைவன்<br>
      இன் துயில் மார்பில் சென்ற என் நெஞ்சே!
    </p>
    <p>
      <strong>தலைமகன் பொருள்வயிற் பிரிந்தவழி, கிழத்தி<br>
      தோழிக்குச் சொல்லியது.- குன்றியனார்</strong>
    </p>
    <h2>
      041 பாலை
    </h2>
    <p>
      வைகு புலர் விடியல், மை புலம் பரப்ப,<br>
      கரு நனை அவிழ்ந்த ஊழுறு முருக்கின்<br>
      எரி மருள் பூஞ் சினை இனச் சிதர் ஆர்ப்ப,<br>
      நெடு நெல் அடைச்சிய கழனி ஏர் புகுத்து,<br>
      குடுமிக் கட்டிய படப்பையொடு மிளிர, 5
    </p>
    <p>
      அரிகால் போழ்ந்த தெரி பகட்டு உழவர்<br>
      ஓதைத் தௌ விளி புலம்தொறும் பரப்ப,<br>
      கோழிணர் எதிரிய மரத்த, கவினி,<br>
      காடு அணி கொண்ட காண்தகு பொழுதில்,<br>
      நாம் பிரி புலம்பின் நலம் செலச் சாஅய், 10
    </p>
    <p>
      நம் பிரிபு அறியா நலனொடு சிறந்த<br>
      நல் தோள் நெகிழ, வருந்தினள்கொல்லோ<br>
      மென் சிறை வண்டின் தண் கமழ் பூந் துணர்<br>
      தாது இன் துவலை தளிர் வார்ந்தன்ன<br>
      அம் கலுழ் மாமை கிளைஇய, 15
    </p>
    <p>
      நுண் பல் தித்தி, மாஅயோளே?
    </p>
    <p>
      <strong>தலைமகன் பொருள்வயிற் பிரிந்தவிடத்து,<br>
      கிழத்தியை நினைந்து சொல்லியது. - குன்றியனார்</strong>
    </p>
    <h2>
      042 குறிஞ்சி
    </h2>
    <p>
      மலி பெயல் கலித்த மாரிப் பித்திகத்துக்<br>
      கொயல் அரு நிலைஇய பெயல் ஏர் மண முகைச்<br>
      செவ் வெரிந் உறழும் கொழுங் கடை மழைக் கண்,<br>
      தளிர் ஏர் மேனி, மாஅயோயே!<br>
      நாடு வறம் கூர, நாஞ்சில் துஞ்ச, 5
    </p>
    <p>
      கோடை நீடிய பைது அறு காலை,<br>
      குன்று கண்டன்ன கோட்ட, யாவையும்<br>
      சென்று சேக்கல்லாப் புள்ள, உள் இல்<br>
      என்றூழ் வியன்குளம் நிறைய வீசி,<br>
      பெரும் பெயல் பொழிந்த ஏம வைகறை, 10
    </p>
    <p>
      பல்லோர் உவந்த உவகை எல்லாம்<br>
      என்னுள் பெய்தந்தற்றே சேண் இடை<br>
      ஓங்கித் தோன்றும் உயர் வரை<br>
      வான் தோய் வெற்பன் வந்தமாறே
    </p>
    <p>
      <strong>தலைமகன் வரைவு மலிந்தமை தோழி தலைமகட்குச்<br>
      சொல்லியது.- கபிலர்</strong>
    </p>
    <h2>
      043 பாலை
    </h2>
    <p>
      கடல் முகந்து கொண்ட கமஞ் சூல் மா மழை<br>
      சுடர் நிமிர் மின்னொடு வலன் ஏர்பு, இரங்கி,<br>
      என்றூழ் உழந்த புன் தலை மடப் பிடி<br>
      கை மாய் நீத்தம் களிற்றொடு படீஇய,<br>
      நிலனும் விசும்பும் நீர் இயைந்து ஒன்றி, 5
    </p>
    <p>
      குறுநீர்க் கன்னல் எண்ணுநர் அல்லது<br>
      கதிர் மருங்கு அறியாது, அஞ்சுவரப் பாஅய்,<br>
      தளி மயங்கின்றே தண் குரல் எழிலி; யாமே<br>
      கொய் அகை முல்லை காலொடு மயங்கி,<br>
      மை இருங் கானம் நாறும் நறு நுதல், 10
    </p>
    <p>
      பல் இருங் கூந்தல், மெல் இயல் மடந்தை<br>
      நல் எழில் ஆகம் சேர்ந்தனம்; என்றும்<br>
      அளியரோ அளியர்தாமே அளி இன்று<br>
      ஏதில் பொருட்பிணிப் போகி, தம்<br>
      இன் துணைப் பிரியும் மடமையோரே! 15
    </p>
    <p>
      <strong>தலைமகன் பொருள் கடைக்கூட்டிய<br>
      நெஞ்சிற்குச் சொல்லியது.- மதுரையாசிரியர் நல்லந்துவனார்</strong>
    </p>
    <h2>
      044 முல்லை
    </h2>
    <p>
      வந்து வினை முடித்தனன் வேந்தனும்; பகைவரும்<br>
      தம் திறை கொடுத்துத் தமர் ஆயினரே;<br>
      முரண் செறிந்திருந்த தானை இரண்டும்<br>
      ஒன்று என அறைந்தன பணையே; நின் தேர்<br>
      முன் இயங்கு ஊர்தி பின்னிலை ஈயாது, 5
    </p>
    <p>
      ஊர்க, பாக! ஒரு வினை, கழிய<br>
      நன்னன், ஏற்றை, நறும் பூண் அத்தி,<br>
      துன் அருங் கடுந் திறற் கங்கன், கட்டி,<br>
      பொன் அணி வல்வில் புன்றுறை, என்று ஆங்கு<br>
      அன்று அவர் குழீஇய அளப்பு அருங் கட்டூர், 10
    </p>
    <p>
      பருந்து படப் பண்ணி, பழையன் பட்டென,<br>
      கண்டது நோனானாகி, திண் தேர்க்<br>
      கணையன் அகப்பட, கழுமலம் தந்த<br>
      பிணைஅல்அம் கண்ணிப் பெரும் பூட் சென்னி<br>
      அழும்பில் அன்ன அறாஅ யாணர், 15
    </p>
    <p>
      பழம் பல் நெல்லின் பல் குடிப் பரவை,<br>
      பொங்கடி படிகயம் மண்டிய பசு மிளை,<br>
      தண் குடவாயில் அன்னோள்<br>
      பண்புடை ஆகத்து இன் துயில் பெறவே!
    </p>
    <p>
      <strong>வினை முற்றி மீளும் தலைமகன்<br>
      தேர்ப்பாகற்குச் சொல்லியது.- குடவாயிற் கீரத்தனார்</strong>
    </p>
    <h2>
      045 பாலை
    </h2>
    <p>
      வாடல் உழுஞ்சில் விளை நெற்று அம் துணர்<br>
      ஆடுகளப் பறையின், அரிப்பன ஒலிப்ப,<br>
      கோடை நீடிய அகன் பெருங் குன்றத்து,<br>
      நீர் இல் ஆர் ஆற்று நிவப்பன களிறு அட்டு,<br>
      ஆள் இல் அத்தத்து உழுவை உகளும் 5
    </p>
    <p>
      காடு இறந்தனரே, காதலர். மாமை,<br>
      அரி நுண் பசலை பாஅய், பீரத்து<br>
      எழில் மலர் புரைதல்வேண்டும். அலரே,<br>
      அன்னி குறுக்கைப் பறந்தலை, திதியன்<br>
      தொல் நிலை முழுமுதல் துமியப் பண்ணி, 10
    </p>
    <p>
      புன்னை குறைத்த ஞான்றை, வயிரியர்<br>
      இன் இசை ஆர்ப்பினும் பெரிதே. யானே,<br>
      காதலற் கெடுத்த சிறுமையொடு, நோய் கூர்ந்து,<br>
      ஆதிமந்தி போல, பேதுற்று<br>
      அலந்தனென் உழல்வென்கொல்லோ பொலந்தார், 15
    </p>
    <p>
      கடல் கால் கிளர்ந்த வென்றி நல் வேல்,<br>
      வானவரம்பன் அடல் முனைக் கலங்கிய<br>
      உடை மதில் ஓர் அரண் போல,<br>
      அஞ்சுவரு நோயொடு, துஞ்சாதேனே!
    </p>
    <p>
      <strong>வற்புறுக்கும் தோழிக்குத் தலைமகள்<br>
      சொல்லியது. - வெள்ளிவீதியார்</strong>
    </p>
    <h2>
      046 மருதம்
    </h2>
    <p>
      சேற்று நிலை முனைஇய செங் கட் காரான்<br>
      ஊர் மடி கங்குலில், நோன் தளை பரிந்து,<br>
      கூர் முள் வேலி கோட்டின் நீக்கி,<br>
      நீர் முதிர் பழனத்து மீன் உடன் இரிய<br>
      அம் தூம்பு வள்ளை மயக்கி, தாமரை 5
    </p>
    <p>
      வண்டு ஊது பனி மலர் ஆரும் ஊர!<br>
      யாரையோ? நிற் புலக்கேம். வாருற்று,<br>
      உறை இறந்து, ஒளிரும் தாழ் இருங் கூந்தல்,<br>
      பிறரும், ஒருத்தியை நம் மனைத் தந்து,<br>
      வதுவை அயர்ந்தனை என்ப. அஃது யாம் 10
    </p>
    <p>
      கூறேம். வாழியர், எந்தை! செறுநர்<br>
      களிறுடை அருஞ் சமம் ததைய நூறும்<br>
      ஒளிறு வாட் தானைக் கொற்றச் செழியன்<br>
      பிண்ட நெல்லின் அள்ளூர் அன்ன என்<br>
      ஒண் தொடி நெகிழினும் நெகிழ்க; 15
    </p>
    <p>
      சென்றி, பெரும! நிற் தகைக்குநர் யாரோ?
    </p>
    <p>
      <strong>வாயில் வேண்டிச் சென்ற தலைமகற்குத் தோழி<br>
      வாயில் மறுத்தது.- அள்ளூர் நன் முல்லையார்</strong>
    </p>
    <h2>
      047 பாலை
    </h2>
    <p>
      அழிவு இல் உள்ளம் வழிவழிச் சிறப்ப<br>
      வினை இவண் முடித்தனம்ஆயின், வல் விரைந்து<br>
      எழு இனி வாழிய நெஞ்சே! ஒலி தலை<br>
      அலங்கு கழை நரலத் தாக்கி, விலங்கு எழுந்து,<br>
      கடு வளி உருத்திய கொடி விடு கூர் எரி 5
    </p>
    <p>
      விடர் முகை அடுக்கம் பாய்தலின், உடன் இயைந்து,<br>
      அமைக் கண் விடு நொடி கணக் கலை அகற்றும்<br>
      வெம் முனை அருஞ் சுரம் நீந்தி, கைம்மிக்கு,<br>
      அகன் சுடர் கல் சேர்பு மறைய, மனைவயின்<br>
      ஒண் தொடி மகளிர் வெண் திரிக் கொளாஅலின், 10
    </p>
    <p>
      குறு நடைப் புறவின் செங் காற் சேவல்<br>
      நெடு நிலை வியல் நகர் வீழ்துணைப் பயிரும்<br>
      புலம்பொடு வந்த புன்கண் மாலை,<br>
      'யாண்டு உளர்கொல்?' எனக் கலிழ்வோள் எய்தி,<br>
      இழை அணி நெடுந் தேர்க் கை வண் செழியன் 15
    </p>
    <p>
      மழை விளையாடும் வளம் கெழு சிறுமலைச்<br>
      சிலம்பின் கூதளங் கமழும் வெற்பின்<br>
      வேய் புரை பணைத் தோள், பாயும்<br>
      நோய் அசா வீட, முயங்குகம் பலவே.
    </p>
    <p>
      <strong>தலைமகன் இடைச் சுரத்து அழிந்த<br>
      நெஞ்சிற்குச் சொல்லியது. - ஆலம்பேரி சாத்தனார்</strong>
    </p>
    <h2>
      048 குறிஞ்சி
    </h2>
    <p>
      'அன்னாய்! வாழி! வேண்டு, அன்னை! நின் மகள்,<br>
      'பாலும் உண்ணாள், பழங்கண் கொண்டு,<br>
      நனி பசந்தனள்' என வினவுதி. அதன் திறம்<br>
      யானும் தெற்றென உணரேன். மேல் நாள்,<br>
      மலி பூஞ் சாரல், என் தோழிமாரோடு 5
    </p>
    <p>
      ஒலி சினை வேங்கை கொய்குவம் சென்றுழி,<br>
      'புலி புலி!' என்னும் பூசல் தோன்ற<br>
      ஒண் செங்கழுநீர்க் கண் போல் ஆய் இதழ்<br>
      ஊசி போகிய சூழ் செய் மாலையன்,<br>
      பக்கம் சேர்த்திய செச்சைக் கண்ணியன், 10
    </p>
    <p>
      குயம் மண்டு ஆகம் செஞ் சாந்து நீவி,<br>
      வரிபுனை வில்லன், ஒருகணை தெரிந்துகொண்டு,<br>
      'யாதோ, மற்று அம் மா திறம் படர்?' என<br>
      வினவி நிற்றந்தோனே. அவற் கண்டு,<br>
      எம்முள் எம்முள் மெய்ம் மறைபு ஒடுங்கி, 15
    </p>
    <p>
      நாணி நின்றனெமாக, பேணி,<br>
      'ஐவகை வகுத்த கூந்தல் ஆய் நுதல்<br>
      மை ஈர் ஓதி மடவீர்! நும் வாய்ப்<br>
      பொய்யும் உளவோ?' என்றனன். பையெனப்<br>
      பரி முடுகு தவிர்த்த தேரன், எதிர்மறுத்து, 20
    </p>
    <p>
      நின் மகள் உண்கண் பல் மாண் நோக்கிச்<br>
      சென்றோன்மன்ற, அக் குன்று கிழவோனே.<br>
      பகல் மாய் அந்திப் படுசுடர் அமையத்து,<br>
      அவன் மறை தேஎம் நோக்கி, 'மற்று இவன்<br>
      மகனே தோழி!' என்றனள். 25
    </p>
    <p>
      அதன் அளவு உண்டு கோள், மதிவல்லோர்க்கே.
    </p>
    <p>
      <strong>செவிலித்தாய்க்குத் தோழி அறத்தொடு<br>
      நின்றது. - தங்கால் முடக் கொற்றனார்</strong>
    </p>
    <h2>
      049 பாலை
    </h2>
    <p>
      'கிளியும், பந்தும், கழங்கும், வெய்யோள்<br>
      அளியும், அன்பும், சாயலும், இயல்பும்,<br>
      முன்நாள் போலாள்; இறீஇயர், என் உயிர்' என,<br>
      கொடுந் தொடைக் குழவியொடு வயின்மரத்து யாத்த<br>
      கடுங் கட் கறவையின் சிறுபுறம் நோக்கி, 5
    </p>
    <p>
      குறுக வந்து, குவவுநுதல் நீவி,<br>
      மெல்லெனத் தழீஇயினேனாக, என் மகள்<br>
      நன்னர் ஆகத்து இடைமுலை வியர்ப்ப,<br>
      பல் கால் முயங்கினள்மன்னே! அன்னோ!<br>
      விறல் மிகு நெடுந்தகை பல பாராட்டி, 10
    </p>
    <p>
      வறன் நிழல் அசைஇ, வான் புலந்து வருந்திய<br>
      மட மான் அசா இனம் திரங்கு மரல் சுவைக்கும்<br>
      காடு உடன்கழிதல் அறியின் தந்தை<br>
      அல்குபதம் மிகுத்த கடிஉடை வியல் நகர்,<br>
      செல்வுழிச் செல்வுழி மெய்ந்நிழல் போல, 15
    </p>
    <p>
      கோதை ஆயமொடு ஓரை தழீஇ,<br>
      தோடு அமை அரிச் சிலம்பு ஒலிப்ப, அவள்<br>
      ஆடுவழி ஆடுவழி, அகலேன்மன்னே!
    </p>
    <p>
      <strong>உடன்போயின தலைமகளை நினைந்து,<br>
      செவிலித்தாய் மனையின்கண் வருந்தியது. - வண்ணப்புறக் கந்தரத்தனார்</strong>
    </p>
    <h2>
      050 நெய்தல்
    </h2>
    <p>
      கடல்பாடு அவிந்து, தோணி நீங்கி,<br>
      நெடு நீர் இருங் கழிக் கடுமீன் கலிப்பினும்;<br>
      வெவ் வாய்ப் பெண்டிர் கௌவை தூற்றினும்;<br>
      மாண் இழை நெடுந் தேர் பாணி நிற்ப,<br>
      பகலும் நம்வயின் அகலானாகிப் 5
    </p>
    <p>
      பயின்றுவரும் மன்னே, பனி நீர்ச் சேர்ப்பன்,<br>
      இனியே, மணப்பருங் காமம் தணப்ப நீந்தி,<br>
      'வாராதோர் நமக்கு யாஅர்?' என்னாது,<br>
      மல்லல் மூதூர் மறையினை சென்று,<br>
      சொல்லின் எவனோ பாண! 'எல்லி 10
    </p>
    <p>
      மனை சேர் பெண்ணை மடி வாய் அன்றில்<br>
      துணை ஒன்று பிரியினும் துஞ்சாகாண்' என,<br>
      கண் நிறை நீர் கொடு கரக்கும்,
    </p>
    <p>
      <strong>ஒண் நுதல் அரிவை, 'யான் என்செய்கோ?' எனவே.<br>
      தோழி பாணனுக்குச் சொல்லியது. - கருவூர்ப் பூதஞ்சாத்தனார்</strong>
    </p>
    <h2>
      051 பாலை
    </h2>
    <p>
      ஆள் வழக்கு அற்ற சுரத்திடைக்<br>
      கதிர் தெற,<br>
      நீள் எரி பரந்த நெடுந் தாள் யாத்து,<br>
      போழ் வளி முழங்கும், புல்லென் உயர்சினை,<br>
      முடை நசை இருக்கைப் பெடை முகம் நோக்கி,<br>
      ஊன் பதித்தன்ன வெருவரு செஞ் செவி 5
    </p>
    <p>
      எருவைச் சேவல் கரிபு சிறை தீய,<br>
      வேனில் நீடிய வேய் உயர் நனந்தலை,<br>
      நீ உழந்து எய்தும் செய்வினைப் பொருட் பிணி<br>
      பல் இதழ் மழைக் கண் மாஅயோள்வயின்<br>
      பிரியின் புணர்வதுஆயின் பிரியாது, 10
    </p>
    <p>
      ஏந்து முலை முற்றம் வீங்க, பல் ஊழ்<br>
      சேயிழை தௌர்ப்பக் கவைஇ, நாளும்<br>
      மனைமுதல் வினையொடும் உவப்ப,<br>
      நினை மாண் நெஞ்சம்! நீங்குதல் மறந்தே.
    </p>
    <p>
      <strong>பொருள்வயிற் பிரிவு கடைக்கூட்டிய<br>
      நெஞ்சிற்குத் தலைமகன் சொல்லியது.- பெருந்தேவனார்</strong>
    </p>
    <h2>
      052 குறிஞ்சி
    </h2>
    <p>
      'வலந்த வள்ளி மரன் ஓங்கு சாரல்,<br>
      கிளர்ந்த வேங்கைச் சேண் நெடும் பொங்கர்ப்<br>
      பொன் நேர் புது மலர் வேண்டிய குறமகள்<br>
      இன்னா இசைய பூசல் பயிற்றலின்,<br>
      " ஏ கல் அடுக்கத்து இருள் அளைச் சிலம்பின் 5
    </p>
    <p>
      ஆ கொள் வயப் புலி ஆகும் அஃது " எனத் தம்<br>
      மலை கெழு சீறூர் புலம்ப, கல்லெனச்<br>
      சிலையுடை இடத்தர் போதரும் நாடன்<br>
      நெஞ்சு அமர் வியல் மார்பு உடைத்து என அன்னைக்கு<br>
      அறிவிப்பேம்கொல்? அறியலெம்கொல்?' என 10
    </p>
    <p>
      இருபாற் பட்ட சூழ்ச்சி ஒருபால்<br>
      சேர்ந்தன்று வாழி, தோழி! 'யாக்கை<br>
      இன் உயிர் கழிவதுஆயினும், நின் மகள்<br>
      ஆய்மலர் உண்கண் பசலை<br>
      காம நோய்' எனச் செப்பாதீமே. 15
    </p>
    <p>
      <strong>தலைமகள் வேறுபட்டமை அறிந்த<br>
      செவிலித்தாய்க்கு, தோழி,'அறத்தொடு நிற்றும்' என, தலைமகள் சொல்லியது. - நொச்சிநியமங் கிழார்</strong>
    </p>
    <h2>
      053 பாலை
    </h2>
    <p>
      அறியாய், வாழி தோழி! இருள் அற<br>
      விசும்புடன் விளங்கும் விரை செலல் திகிரிக்<br>
      கடுங் கதிர் எறித்த விடுவாய் நிறைய,<br>
      நெடுங் கால் முருங்கை வெண் பூத் தாஅய்,<br>
      நீர் அற வறந்த நிரம்பா நீள் இடை, 5
    </p>
    <p>
      வள் எயிற்றுச் செந்நாய் வருந்து பசிப் பிணவொடு<br>
      கள்ளிஅம் காட்ட கடத்திடை உழிஞ்சில்<br>
      உளூன் வாடிய சுரிமூக்கு நொள்ளை<br>
      பொரி அரை புதைத்த புலம்பு கொள் இயவின்,<br>
      விழுத் தொடை மறவர் வில் இட வீழ்ந்தோர் 10
    </p>
    <p>
      எழுத்துடை நடுகல் இன் நிழல் வதியும்<br>
      அருஞ் சுரக் கவலை நீந்தி, என்றும்,<br>
      'இல்லோர்க்கு இல்' என்று இயைவது கரத்தல்<br>
      வல்லா நெஞ்சம் வலிப்ப, நம்மினும்<br>
      பொருளே காதலர் காதல்; 15
    </p>
    <p>
      'அருளே காதலர்' என்றி, நீயே.
    </p>
    <p>
      <strong>வற்புறுக்கும் தோழிக்குத் தலைமகள்<br>
      சொல்லியது. - சீத்தலைச் சாத்தனார்</strong>
    </p>
    <h2>
      054 முல்லை
    </h2>
    <p>
      விருந்தின் மன்னர் அருங்கலம் தெறுப்ப,<br>
      வேந்தனும் வெம்பகை தணிந்தனன். தீம் பெயற்<br>
      காரும் ஆர்கலி தலையின்று. தேரும்<br>
      ஓவத்தன்ன கோபச் செந் நிலம்,<br>
      வள் வாய் ஆழி உள் உறுபு உருள, 5
    </p>
    <p>
      கடவுக. காண்குவம் பாக! மதவு நடைத்<br>
      தாம்பு அசை குழவி வீங்குசுரை மடிய,<br>
      கனைஅல்அம் குரல காற் பரி பயிற்றி,<br>
      படு மணி மிடற்ற பய நிரை ஆயம்<br>
      கொடு மடி உடையர் கோற் கைக் கோவலர் 10
    </p>
    <p>
      கொன்றைஅம் குழலர் பின்றைத் தூங்க,<br>
      மனைமனைப் படரும் நனை நகு மாலை,<br>
      தனக்கென வாழாப் பிறர்க்கு உரியாளன்<br>
      பண்ணன் சிறுகுடிப் படப்பை நுண் இலைப்<br>
      புன் காழ் நெல்லிப்பைங் காய் தின்றவர் 15
    </p>
    <p>
      நீர் குடி சுவையின் தீவிய மிழற்றி,<br>
      'முகிழ் நிலாத் திகழ்தரும் மூவாத் திங்கள்!<br>
      பொன்னுடைத் தாலி என் மகன் ஒற்றி,<br>
      வருகுவைஆயின், தருகுவென் பால்' என,<br>
      விலங்கு அமர்க் கண்ணள் விரல் விளி பயிற்றி, 20
    </p>
    <p>
      திதலை அல்குல் எம் காதலி<br>
      புதல்வற் பொய்க்கும் பூங்கொடி நிலையே.
    </p>
    <p>
      <strong>வினை முடித்து மீளும் தலைமகன்<br>
      தேர்ப்பாகற்குச் சொல்லியது.- மாற்றூர் கிழார் மகனார் கொற்றங் கொற்றனார்</strong>
    </p>
    <h2>
      055 பாலை
    </h2>
    <p>
      காய்ந்து செலற் கனலி கல் பகத் தெறுதலின்,<br>
      ஈந்து குருகு உருகும் என்றூழ் நீள் இடை,<br>
      உளி முக வெம் பரல் அடி வருத்துறாலின்,<br>
      விளி முறை அறியா வேய் கரி கானம்,<br>
      வயக் களிற்று அன்ன காளையொடு என் மகள் 5
    </p>
    <p>
      கழிந்ததற்கு அழிந்தன்றோஇலெனே! ஒழிந்து யாம்<br>
      ஊது உலைக் குருகின் உள் உயிர்த்து, அசைஇ,<br>
      வேவது போலும் வெய்ய நெஞ்சமொடு<br>
      கண்படை பெறேன், கனவ ஒண் படைக்<br>
      கரிகால் வளவனொடு வெண்ணிப் பறந்தலைப் 10
    </p>
    <p>
      பொருது புண் நாணிய சேரலாதன்<br>
      அழி கள மருங்கின் வாள் வடக்கிருந்தென,<br>
      இன்னா இன் உரை கேட்ட சான்றோர்<br>
      அரும் பெறல் உலகத்து அவனொடு செலீஇயர்,<br>
      பெரும்பிறிது ஆகியாங்கு பிரிந்து இவண் 15
    </p>
    <p>
      காதல் வேண்டி, எற் துறந்து<br>
      போதல்செல்லா என் உயிரொடு புலந்தே.
    </p>
    <p>
      <strong>புணர்ந்துடன் போன தலைமகட்கு இரங்கிய தாய்<br>
      தெருட்டும் அயலிலாட்டியார்க்கு உரைத்தது. - மாமூலனார்</strong>
    </p>
    <h2>
      056 மருதம்
    </h2>
    <p>
      நகை ஆகின்றே தோழி! நெருநல்<br>
      மணி கண்டன்ன துணி கயம் துளங்க,<br>
      இரும்பு இயன்றன்ன கருங் கோட்டு எருமை,<br>
      ஆம்பல் மெல் அடை கிழிய, குவளைக்<br>
      கூம்பு விடு பல் மலர் மாந்தி, கரைய 5
    </p>
    <p>
      காஞ்சி நுண் தாது ஈர்ம் புறத்து உறைப்ப,<br>
      மெல்கிடு கவுள அல்குநிலை புகுதரும்<br>
      தண் துறை ஊரன் திண் தார் அகலம்<br>
      வதுவை நாள் அணிப் புதுவோர்ப் புணரிய,<br>
      பரிவொடு வரூஉம் பாணன் தெருவில் 10
    </p>
    <p>
      புனிற்றாப் பாய்ந்தெனக் கலங்கி, யாழ் இட்டு,<br>
      எம் மனைப் புகுதந்தோனே. அது கண்டு<br>
      மெய்ம்மலி உவகை மறையினென் எதிர்சென்று,<br>
      'இம் மனை அன்று; அஃது உம் மனை' என்ற<br>
      என்னும் தன்னும் நோக்கி, 15
    </p>
    <p>
      மம்மர் நெஞ்சினோன் தொழுது நின்றதுவே.
    </p>
    <p>
      <strong>பரத்தை மனைக்குச் செல்கின்ற பாணன் தன்<br>
      மனைக்கு வந்தானாக,தோழிக்குத் தலைமகள் சொல்லியது. - மதுரை அறுவை வாணிகன் இளவேட்டனார்</strong>
    </p>
    <h2>
      057 பாலை
    </h2>
    <p>
      சிறு பைந் தூவிச் செங் காற் பேடை<br>
      நெடு நீர் வானத்து, வாவுப் பறை நீந்தி,<br>
      வெயில் அவிர் உருப்பொடு வந்து, கனி பெறாஅது,<br>
      பெறு நாள் யாணர் உள்ளி, பையாந்து,<br>
      புகல் ஏக்கற்ற புல்லென் உலவைக் 5
    </p>
    <p>
      குறுங் கால் இற்றிப் புன் தலை நெடு வீழ்<br>
      இரும் பிணர்த் துறுகல் தீண்டி, வளி பொர,<br>
      பெருங் கை யானை நிவப்பின் தூங்கும்<br>
      குன்ற வைப்பின் என்றூழ் நீள் இடை,<br>
      யாமே எமியம்ஆக, தாமே 10
    </p>
    <p>
      பசு நிலா விரிந்த பல் கதிர் மதியின்<br>
      பெரு நல் ஆய் கவின் ஒரீஇ, சிறு பீர்<br>
      வீ ஏர் வண்ணம் கொண்டன்றுகொல்லோ<br>
      கொய் சுவற் புரவிக் கொடித் தேர்ச் செழியன்<br>
      முதுநீர் முன்துறை முசிறி முற்றி, 15
    </p>
    <p>
      களிறு பட எருக்கிய கல்லென் ஞாட்பின்<br>
      அரும் புண் உறுநரின் வருந்தினள், பெரிது அழிந்து,<br>
      பானாட் கங்குலும் பகலும்<br>
      ஆனாது அழுவோள் ஆய் சிறு நுதலே?
    </p>
    <p>
      <strong>பொருள்வயிற் பிரிந்த தலைமகன் கிழத்தியை<br>
      நினைந்து சொல்லியது.- நக்கீரர்</strong>
    </p>
    <h2>
      058 குறிஞ்சி
    </h2>
    <p>
      இன் இசை உருமொடு கனை துளி தலைஇ,<br>
      மன் உயிர் மடிந்த பானாட் கங்குல்,<br>
      காடு தேர் வேட்டத்து விளிவு இடம் பெறாஅது,<br>
      வரி அதள் படுத்த சேக்கை, தெரி இழைத்<br>
      தேன் நாறு கதுப்பின் கொடிச்சியர் தந்தை, 5
    </p>
    <p>
      கூதிர், இல் செறியும் குன்ற நாட!<br>
      வனைந்து வரல் இள முலை ஞெமுங்க, பல் ஊழ்<br>
      விளங்கு தொடி முன்கை வளைந்து புறம் சுற்ற,<br>
      நின் மார்பு அடைதலின் இனிது ஆகின்றே<br>
      நும் இல் புலம்பின் நும் உள்ளுதொறும் நலியும் 10
    </p>
    <p>
      தண்வரல் அசைஇய பண்பு இல் வாடை<br>
      பதம் பெறுகல்லாது இடம் பார்த்து நீடி,<br>
      மனைமரம் ஒசிய ஒற்றிப்<br>
      பலர் மடி கங்குல், நெடும் புறநிலையே.
    </p>
    <p>
      <strong>சேட்படுத்து வந்த தலைமகற்குத் தலைமகள்<br>
      சொல்லியது. - மதுரைப் பண்ட வாணிகன் இளந்தேவனார்</strong>
    </p>
    <h2>
      059 பாலை
    </h2>
    <p>
      தண் கயத்து அமன்ற வண்டு படு துணை மலர்ப்<br>
      பெருந் தகை இழந்த கண்ணினை, பெரிதும்<br>
      வருந்தினை, வாழியர், நீயே! வடாஅது<br>
      வண் புனல் தொழுநை வார் மணல் அகன் துறை,<br>
      அண்டர் மகளிர் தண் தழை உடீஇயர் 5
    </p>
    <p>
      மரம் செல மிதித்த மாஅல் போல,<br>
      புன் தலை மடப் பிடி உணீஇயர், அம் குழை,<br>
      நெடு நிலை யாஅம் ஒற்றி, நனை கவுள்<br>
      படி ஞிமிறு கடியும் களிறே தோழி!<br>
      சூர் மருங்கு அறுத்த சுடர் இலை நெடு வேல், 10
    </p>
    <p>
      சினம் மிகு முருகன் தண் பரங்குன்றத்து,<br>
      அந்துவன் பாடிய சந்து கெழு நெடு வரை,<br>
      இன் தீம் பைஞ் சுனை ஈரணிப் பொலிந்த<br>
      தண் நறுங் கழுநீர்ச் செண் இயற் சிறுபுறம்<br>
      தாம் பாராட்டிய காலையும் உள்ளார் 15
    </p>
    <p>
      வீங்கு இறைப் பணைத் தோள் நெகிழ, சேய் நாட்டு<br>
      அருஞ் செயற் பொருட்பிணி முன்னி, நப்<br>
      பிரிந்து, சேண் உறைநர் சென்ற ஆறே
    </p>
    <p>
      <strong>தலைமகன் பிரிவின்கண் வேறுபட்ட<br>
      கிழத்திக்குத் தோழி சொல்லியது.- மதுரை மருதன் இளநாகன்</strong>
    </p>
    <h2>
      060 நெய்தல்
    </h2>
    <p>
      பெருங் கடற் பரப்பில் சேயிறா நடுங்க,<br>
      கொடுந் தொழில் முகந்த செங் கோல் அவ் வலை<br>
      நெடுந் திமில் தொழிலொடு வைகிய தந்தைக்கு,<br>
      உப்பு நொடை நெல்லின் மூரல் வெண் சோறு<br>
      அயிலை துழந்த அம் புளிச் சொரிந்து, 5
    </p>
    <p>
      கொழுமீன் தடியொடு குறுமகள் கொடுக்கும்<br>
      திண் தேர்ப் பொறையன் தொண்டி அன்ன எம்<br>
      ஒண் தொடி ஞெமுக்காதீமோ தெய்ய;<br>
      'ஊதை ஈட்டிய உயர் மணல் அடைகரை,<br>
      கோதை ஆயமொடு வண்டல் தைஇ, 10
    </p>
    <p>
      ஓரை ஆடினும் உயங்கும் நின் ஒளி' எனக்<br>
      கொன்னும் சிவப்போள் காணின், வென் வேற்<br>
      கொற்றச் சோழர் குடந்தை வைத்த<br>
      நாடு தரு நிதியினும் செறிய<br>
      அருங் கடிப் படுக்குவள், அறன் இல் யாயே. 15
    </p>
    <p>
      <strong>தலைமகற்குத் தோழி செறிப்பு அறிவுறீஇ,<br>
      வரைவு கடாயது.- குடவாயிற் கீரத்தனார்</strong>
    </p>
    <h2>
      061 பாலை
    </h2>
    <p>
      'நோற்றோர்மன்ற தாமே கூற்றம்<br>
      கோளுற விளியார், பிறர் கொள விளிந்தோர்' எனத்<br>
      தாள் வலம்படுப்பச் சேட் புலம் படர்ந்தோர்<br>
      நாள் இழை நெடுஞ் சுவர் நோக்கி, நோய் உழந்து<br>
      ஆழல் வாழி, தோழி! தாழாது, 5
    </p>
    <p>
      உரும் எனச் சிலைக்கும் ஊக்கமொடு பைங் கால்<br>
      வரி மாண் நோன் ஞாண் வன் சிலைக் கொளீஇ,<br>
      அரு நிறத்து அழுத்திய அம்பினர் பலருடன்<br>
      அண்ணல் யானை வெண் கோடு கொண்டு,<br>
      நறவு நொடை நெல்லின் நாள் மகிழ் அயரும் 10
    </p>
    <p>
      கழல் புனை திருந்துஅடிக் கள்வர் கோமான்<br>
      மழ புலம் வணக்கிய மா வண் புல்லி<br>
      விழவுடை விழுச் சீர் வேங்கடம் பெறினும்,<br>
      பழகுவர்ஆதலோ அரிதே முனாஅது<br>
      முழவு உறழ் திணி தோள் நெடு வேள் ஆவி 15
    </p>
    <p>
      பொன்னுடை நெடு நகர்ப் பொதினி அன்ன நின்<br>
      ஒண் கேழ் வன முலைப் பொலிந்த<br>
      நுண் பூண் ஆகம் பொருந்துதல் மறந்தே.
    </p>
    <p>
      <strong>தலைமகன் பொருள்வயிற் பிரிய, வேறுபட்ட<br>
      தலைமகட்குத் தோழி சொல்லியது. - மாமூலனார்</strong>
    </p>
    <h2>
      062 குறிஞ்சி
    </h2>
    <p>
      அயத்து வளர் பைஞ்சாய் முருந்தின் அன்ன<br>
      நகைப் பொலிந்து இலங்கும் எயிறு கெழு துவர் வாய்,<br>
      ஆகத்து அரும்பிய முலையள், பணைத் தோள்,<br>
      மாத் தாட் குவளை மலர் பிணைத்தன்ன<br>
      மா இதழ் மழைக் கண், மாஅயோளொடு 5
    </p>
    <p>
      பேயும் அறியா மறை அமை புணர்ச்சி<br>
      பூசல் துடியின் புணர்பு பிரிந்து இசைப்ப,<br>
      கரந்த கரப்பொடு நாம் செலற்கு அருமையின்,<br>
      கடும் புனல் மலிந்த காவிரிப் பேரியாற்று<br>
      நெடுஞ் சுழி நீத்தம் மண்ணுநள் போல, 10
    </p>
    <p>
      நடுங்கு அஞர் தீர முயங்கி, நெருநல்<br>
      ஆகம் அடைதந்தோளே வென் வேற்<br>
      களிறு கெழு தானைப் பொறையன் கொல்லி<br>
      ஒளிறு நீர் அடுக்கத்து வியல்அகம் பொற்பக்<br>
      கடவுள் எழுதிய பாவையின், 15
    </p>
    <p>
      மடவது மாண்ட மாஅயோளே.
    </p>
    <p>
      <strong>அல்லகுறிப்பட்டுழி, தலைமகன் தன்<br>
      நெஞ்சிற்குச் சொல்லியது. - பரணர்</strong>
    </p>
    <h2>
      063 பாலை
    </h2>
    <p>
      கேளாய்; வாழியோ! மகளை! நின் தோழி,<br>
      திரு நகர் வரைப்பகம் புலம்ப, அவனொடு<br>
      பெரு மலை இறந்தது நோவேன்; நோவல்<br>
      கடுங்கண் யானை நெடுங் கை சேர்த்தி,<br>
      முடங்கு தாள் உதைத்த பொலங் கெழு பூழி 5
    </p>
    <p>
      பெரும் புலர் விடியல் விரிந்து, வெயில் எறிப்ப,<br>
      கருந் தாள் மிடற்ற செம் பூழ்ச் சேவல்<br>
      சிறு புன் பெடையொடு குடையும் ஆங்கண்,<br>
      அஞ்சுவரத் தகுந கானம் நீந்தி,<br>
      கன்று காணாது, புன் கண்ண, செவி சாய்த்து, 10
    </p>
    <p>
      மன்று நிறை பைதல் கூர, பல உடன்<br>
      கறவை தந்த கடுங் கால் மறவர்<br>
      கல்லென் சீறூர் எல்லியின் அசைஇ<br>
      முதுவாய்ப் பெண்டின் செது காற் குரம்பை<br>
      மட மயில் அன்ன என் நடை மெலி பேதை 15
    </p>
    <p>
      தோள் துணையாகத் துயிற்றத் துஞ்சாள்,<br>
      'வேட்டக் கள்வர் விசியுறு கடுங் கண்<br>
      சேக் கோள் அறையும் தண்ணுமை<br>
      கேட்குநள்கொல்?' எனக் கலுழும் என் நெஞ்சே.
    </p>
    <p>
      <strong>தலைமகள் புணர்ந்துடன் செல்ல, செவிலி தன்<br>
      மகளுக்குச் சொல்லியது.- கருவூர்க் கண்ணம்புல்லனார்</strong>
    </p>
    <h2>
      064 முல்லை
    </h2>
    <p>
      களையும் இடனால் பாக! உளை அணி<br>
      உலகு கடப்பன்ன புள் இயற் கலி மா<br>
      வகை அமை வனப்பின் வள்பு நீ தெரிய,<br>
      தளவுப் பிணி அவிழ்ந்த தண் பதப் பெரு வழி,<br>
      ஐது இலங்கு அகல் இலை நெய் கனி நோன் காழ் 5
    </p>
    <p>
      வெள் வேல் இளையர் வீங்கு பரி முடுக,<br>
      செலவு நாம் அயர்ந்தனம்ஆயின், பெயல<br>
      கடு நீர் வரித்த செந் நிலமருங்கின்,<br>
      விடு நெறி ஈர் மணல், வாரணம் சிதர,<br>
      பாம்பு உறை புற்றத்து ஈர்ம் புறம் குத்தி, 10
    </p>
    <p>
      மண்ணுடைக் கோட்ட அண்ணல் ஏஎறு<br>
      உடன் நிலை வேட்கையின் மட நாகு தழீஇ,<br>
      ஊர்வயின் பெயரும் பொழுதில், சேர்பு உடன்,<br>
      கன்று பயிர் குரல, மன்று நிறை புகுதரும்<br>
      ஆ பூண் தெண் மணி ஐது இயம்பு இன் இசை 15
    </p>
    <p>
      புலம்பு கொள் மாலை கேட்டொறும்<br>
      கலங்கினள் உறைவோள் கையறு நிலையே.
    </p>
    <p>
      <strong>வினை முற்றி மீளும் தலைமகன்<br>
      தேர்ப்பாகற்குச் சொல்லியது. - ஆர்க்காடு கிழார் மகனார் வெள்ளைக் கண்ணத்தனார்</strong>
    </p>
    <h2>
      065 பாலை
    </h2>
    <p>
      உன்னம் கொள்கையொடு உளம் கரந்து உறையும்<br>
      அன்னை சொல்லும் உய்கம்; என்னதூஉம்<br>
      ஈரம் சேரா இயல்பின் பொய்ம்மொழிச்<br>
      சேரிஅம் பெண்டிர் கௌவையும் ஒழிகம்;<br>
      நாடு கண் அகற்றிய உதியஞ்சேரற் 5
    </p>
    <p>
      பாடிச் சென்ற பரிசிலர் போல<br>
      உவ இனி வாழி, தோழி! அவரே,<br>
      பொம்மல் ஓதி! நம்மொடு ஒராங்குச்<br>
      செலவு அயர்ந்தனரால் இன்றே மலைதொறும்<br>
      மால் கழை பிசைந்த கால் வாய் கூர் எரி, 10
    </p>
    <p>
      மீன் கொள் பரதவர் கொடுந் திமில் நளி சுடர்<br>
      வான் தோய் புணரிமிசைக் கண்டாங்கு,<br>
      மேவரத் தோன்றும் யாஅ உயர் நனந்தலை<br>
      உயவல் யானை வெரிநுச் சென்றன்ன<br>
      கல் ஊர்பு இழிதரும் புல் சாய் சிறு நெறி, 15
    </p>
    <p>
      காடு மீக்கூறும் கோடு ஏந்து ஒருத்தல்<br>
      ஆறு கடிகொள்ளும் அருஞ் சுரம்; 'பணைத் தோள்,<br>
      நாறு ஐங் கூந்தல், கொம்மை வரி முலை,<br>
      நிரை இதழ் உண்கண், மகளிர்க்கு<br>
      அரியவால்' என அழுங்கிய செலவே! 20
    </p>
    <p>
      <strong>வேறுப்பட்ட தலைமகட்குத் தலைமகன்<br>
      உடன்போக்கு வலித்தமை தோழி சொல்லியது. - மாமூலனார்</strong>
    </p>
    <h2>
      066 மருதம்
    </h2>
    <p>
      'இம்மை உலகத்து இசையொடும் விளங்கி,<br>
      மறுமை உலகமும் மறு இன்று எய்துப,<br>
      செறுநரும் விழையும் செயிர் தீர் காட்சிச்<br>
      சிறுவர்ப் பயந்த செம்மலோர்' எனப்<br>
      பல்லோர் கூறிய பழமொழி எல்லாம் 5
    </p>
    <p>
      வாயே ஆகுதல் வாய்த்தனம் தோழி!<br>
      நிரை தார் மார்பன் நெருநல் ஒருத்தியொடு<br>
      வதுவை அயர்தல் வேண்டி, புதுவதின்<br>
      இயன்ற அணியன், இத் தெரு இறப்போன்<br>
      மாண் தொழில் மா மணி கறங்க, கடை கழிந்து, 10
    </p>
    <p>
      காண்டல் விருப்பொடு தளர்பு தளர்பு ஓடும்<br>
      பூங் கண் புதல்வனை நோக்கி, 'நெடுந் தேர்<br>
      தாங்குமதி, வலவ!' என்று இழிந்தனன். தாங்காது,<br>
      மணி புரை செவ் வாய் மார்பகம் சிவணப்<br>
      புல்லி, 'பெரும! செல் இனி, அகத்து' எனக் 15
    </p>
    <p>
      கொடுப்போற்கு ஒல்லான் கலுழ்தலின், 'தடுத்த<br>
      மாநிதிக் கிழவனும் போன்ம்' என, மகனொடு<br>
      தானே புகுதந்தோனே; யான் அது<br>
      படுத்தனென் ஆகுதல் நாணி, இடித்து, 'இவற்<br>
      கஇலக்கினன் போலும், இக் கொடியோன்' எனச் சென்று 20
    </p>
    <p>
      அலைக்கும் கோலொடு குறுக, தலைக்கொண்டு<br>
      இமிழ் கண் முழவின் இன் சீர் அவர் மனைப்<br>
      பயிர்வன போல வந்து இசைப்பவும், தவிரான்,<br>
      கழங்கு ஆடு ஆயத்து அன்று நம் அருளிய<br>
      பழங் கணோட்டமும் நலிய, 25
    </p>
    <p>
      அழுங்கினன்அல்லனோ, அயர்ந்த தன் மணனே
    </p>
    <p>
      <strong>பரத்தையிற் பிரிந்த தலைமகற்கு வாயிலாய்ப்<br>
      புக்க தோழிக்குத் தலைமகள் சொல்லியது. - செல்லூர்க் கோசிகன் கண்ணனார்</strong>
    </p>
    <h2>
      067 பாலை
    </h2>
    <p>
      யான் எவன் செய்கோ? தோழி! பொறி வரி<br>
      வானம் வாழ்த்தி பாடவும், அருளாது<br>
      உறை துறந்து எழிலி நீங்கலின், பறைபு உடன்,<br>
      மரம் புல்லென்ற முரம்பு உயர் நனந்தலை,<br>
      அரம் போழ் நுதிய வாளி அம்பின், 5
    </p>
    <p>
      நிரம்பா நோக்கின், நிரயம் கொண்மார்,<br>
      நெல்லி நீளிடை எல்லி மண்டி,<br>
      நல் அமர்க் கடந்த நாணுடை மறவர்<br>
      பெயரும் பீடும் எழுதி, அதர்தொறும்<br>
      பீலி சூட்டிய பிறங்கு நிலை நடுகல் 10
    </p>
    <p>
      வேல் ஊன்று பலகை வேற்று முனை கடுக்கும்<br>
      மொழி பெயர் தேஎம் தருமார், மன்னர்<br>
      கழிப் பிணிக் கறைத்தோல் நிரை கண்டன்ன<br>
      உவல் இடு பதுக்கை ஆள் உகு பறந்தலை,<br>
      'உரு இல் பேஎய் ஊராத் தேரொடு 15
    </p>
    <p>
      நிலம் படு மின்மினி போல, பல உடன்<br>
      இலங்கு பரல் இமைக்கும்' என்ப நம்<br>
      நலம் துறந்து உறைநர் சென்ற ஆறே!
    </p>
    <p>
      <strong>பொருள்வயிற் பிரிந்தவழி வற்புறுத்தும்<br>
      தோழிக்குத் தலைமகள் சொல்லியது. - நோய்பாடியார்</strong>
    </p>
    <h2>
      068 குறிஞ்சி
    </h2>
    <p>
      'அன்னாய்! வாழி, வேண்டு அன்னை! நம் படப்பைத்<br>
      தண் அயத்து அமன்ற கூதளம் குழைய,<br>
      இன் இசை அருவிப் பாடும் என்னதூஉம்<br>
      கேட்டியோ! வாழி, வேண்டு அன்னை! நம் படப்பை<br>
      ஊட்டியன்ன ஒண் தளிர்ச் செயலை 5
    </p>
    <p>
      ஓங்கு சினைத் தொடுத்த ஊசல், பாம்பு என,<br>
      முழு முதல் துமிய உரும் எறிந்தன்றே;<br>
      பின்னும் கேட்டியோ?' எனவும் அஃது அறியாள்,<br>
      அன்னையும் கனை துயில் மடிந்தனள். அதன்தலை<br>
      மன் உயிர் மடிந்தன்றால் பொழுதே காதலர் 10
    </p>
    <p>
      வருவர்ஆயின், 'பருவம் இது' எனச்<br>
      சுடர்ந்து இலங்கு எல் வளை நெகிழ்ந்த நம்வயின்<br>
      படர்ந்த உள்ளம் பழுது அன்றாக,<br>
      வந்தனர் வாழி, தோழி! அந்தரத்து<br>
      இமிழ் பெயல் தலைஇய இனப் பல கொண்மூத் 15
    </p>
    <p>
      தவிர்வு இல் வெள்ளம் தலைத்தலை சிறப்ப,<br>
      கன்று கால் ஒய்யும் கடுஞ் சுழி நீத்தம்<br>
      புன் தலை மடப் பிடிப் பூசல் பல உடன்<br>
      வெண் கோட்டு யானை விளி படத் துழவும்<br>
      அகல் வாய்ப் பாந்தட் படாஅர்ப் 20
    </p>
    <p>
      பகலும் அஞ்சும் பனிக் கடுஞ் சுரனே.
    </p>
    <p>
      <strong>தலைமகன் இரவுக்குறி வந்தமை அறிந்த தோழி<br>
      தலைமகட்குச் சொல்லியது. - ஊட்டியார்</strong>
    </p>
    <h2>
      069 பாலை
    </h2>
    <p>
      ஆய்நலம் தொலைந்த மேனியும், மா மலர்த்<br>
      தகை வனப்பு இழந்த கண்ணும், வகை இல<br>
      வண்ணம் வாடிய வரியும், நோக்கி,<br>
      ஆழல் ஆன்றிசின் நீயே. உரிதினின்<br>
      ஈதல் இன்பம் வெஃகி, மேவரச் 5
    </p>
    <p>
      செய் பொருள் திறவர் ஆகி, புல் இலைப்<br>
      பராரை நெல்லி அம் புளித் திரள் காய்<br>
      கான மட மரைக் கணநிரை கவரும்<br>
      வேனில் அத்தம் என்னாது, ஏமுற்று,<br>
      விண் பொரு நெடுங் குடை இயல் தேர் மோரியர் 10
    </p>
    <p>
      பொன் புனை திகிரி திரிதரக் குறைத்த<br>
      அறை இறந்து அகன்றனர்ஆயினும், எனையதூஉம்<br>
      நீடலர் வாழி, தோழி! ஆடு இயல்<br>
      மட மயில் ஒழித்த பீலி வார்ந்து, தம்<br>
      சிலை மாண் வல் வில் சுற்றி, பல மாண் 15
    </p>
    <p>
      அம்புடைக் கையர் அரண் பல நூறி,<br>
      நன்கலம் தரூஉம் வயவர் பெருமகன்<br>
      சுடர் மணிப் பெரும் பூண் ஆஅய் கானத்துத்<br>
      தலை நாள் அலரின் நாறும் நின்<br>
      அலர் முலை ஆகத்து இன் துயில் மறந்தே. 20
    </p>
    <p>
      <strong>'பொருள்வயிற் பிரிந்து நீட்டித்தான்,<br>
      தலைமகன்' எனக் கவன்ற தலைமகட்கு, 'வருவர்' என்பது படச் சொல்லித் தோழி ஆற்றுவித்தது.- உமட்டூர் கிழார் மகனார் பரங்கொற்றனார்</strong>
    </p>
    <h2>
      070 நெய்தல்
    </h2>
    <p>
      கொடுந் திமிற் பரதவர் வேட்டம் வாய்த்தென,<br>
      இரும் புலாக் கமழும் சிறுகுடிப் பாக்கத்துக்<br>
      குறுங் கண் அவ் வலைப் பயம் பாராட்டி,<br>
      கொழுங் கண் அயிலை பகுக்கும் துறைவன்<br>
      நம்மொடு புணர்ந்த கேண்மை முன்னே 5
    </p>
    <p>
      அலர் வாய்ப் பெண்டிர் அம்பல் தூற்ற,<br>
      பலரும் ஆங்கு அறிந்தனர்மன்னே; இனியே<br>
      வதுவை கூடிய பின்றை, புதுவது<br>
      பொன் வீ ஞாழலொடு புன்னை வரிக்கும்<br>
      கானல் அம் பெருந் துறைக் கவினி மா நீர்ப் 10
    </p>
    <p>
      பாசடைக் கலித்த கணைக்கால் நெய்தல்<br>
      விழவு அணி மகளிர் தழை அணிக் கூட்டும்<br>
      வென் வேற் கவுரியர் தொல் முது கோடி<br>
      முழங்கு இரும் பௌவம் இரங்கும் முன் துறை,<br>
      வெல்போர் இராமன் அரு மறைக்கு அவித்த 15
    </p>
    <p>
      பல் வீழ் ஆலம் போல,<br>
      ஒலி அவிந்தன்று, இவ் அழுங்கல் ஊரே.
    </p>
    <p>
      <strong>தலைமகன் வரைவு மலிந்தமை தோழி தலைமகட்குச்<br>
      சொல்லியது.- மதுரைத் தமிழ்க் கூத்தனார் கடுவன் மள்ளனார்</strong>
    </p>
    <h2>
      071 பாலை
    </h2>
    <p>
      நிறைந்தோர்த் தேரும் நெஞ்சமொடு, குறைந்தோர்<br>
      பயன் இன்மையின் பற்று விட்டு, ஒரூஉம்<br>
      நயன் இல் மாக்கள் போல, வண்டினம்<br>
      சுனைப் பூ நீத்து, சினைப் பூப் படர,<br>
      மை இல் மான் இனம் மருள, பையென 5
    </p>
    <p>
      வெந்து ஆறு பொன்னின் அந்தி பூப்ப,<br>
      ஐயறிவு அகற்றும் கையறு படரோடு<br>
      அகல் இரு வானம் அம் மஞ்சு ஈன,<br>
      பகல் ஆற்றுப்படுத்த பழங்கண் மாலை,<br>
      காதலர்ப் பிரிந்த புலம்பின் நோதக, 10
    </p>
    <p>
      ஆர் அஞர் உறுநர் அரு நிறம் சுட்டிக்<br>
      கூர் எஃகு எறிஞரின் அலைத்தல் ஆனாது,<br>
      எள் அற இயற்றிய நிழல் காண் மண்டிலத்து<br>
      உள் ஊது ஆவியின் பைப்பய நுணுகி,<br>
      மதுகை மாய்தல் வேண்டும் பெரிது அழிந்து, 15
    </p>
    <p>
      இது கொல் வாழி, தோழி! என் உயிர்<br>
      விலங்கு வெங் கடு வளி எடுப்பத்<br>
      துளங்கு மரப் புள்ளின் துறக்கும் பொழுதே?
    </p>
    <p>
      <strong>பொருள்வயிற் பிரிந்த இடத்து ஆற்றாளாய<br>
      தலைமகட்குத் தோழி சொல்லியது - அந்தியிளங்கீரனார்</strong>
    </p>
    <h2>
      072 குறிஞ்சி
    </h2>
    <p>
      இருள் கிழிப்பது போல் மின்னி, வானம்<br>
      துளி தலைக்கொண்ட நளி பெயல் நடுநாள்,<br>
      மின்மினி மொய்த்த முரவு வாய்ப் புற்றம்<br>
      பொன் எறி பிதிரின் சுடர வாங்கி,<br>
      குரும்பி கெண்டும் பெருங்கை ஏற்றை 5
    </p>
    <p>
      இரும்பு செய் கொல் எனத் தோன்றும் ஆங்கண்,<br>
      ஆறே அரு மரபினவே; யாறே<br>
      சுட்டுநர்ப் பனிக்கும் சூருடை முதலைய;<br>
      கழை மாய் நீத்தம் கல் பொருது இரங்க,<br>
      'அஞ்சுவம் தமியம்' என்னாது, மஞ்சு சுமந்து, 10
    </p>
    <p>
      ஆடுகழை நரலும் அணங்குடைக் கவாஅன்,<br>
      ஈர் உயிர்ப் பிணவின் வயவுப் பசி களைஇய,<br>
      இருங் களிறு அட்ட பெருஞ் சின உழுவை<br>
      நாம நல்லராக் கதிர்பட உமிழ்ந்த<br>
      மேய் மணி விளக்கின் புலர ஈர்க்கும் 15
    </p>
    <p>
      வாள் நடந்தன்ன வழக்கு அருங் கவலை,<br>
      உள்ளுநர் உட்கும் கல் அடர்ச் சிறு நெறி,<br>
      அருள் புரி நெஞ்சமொடு எஃகு துணையாக<br>
      வந்தோன் கொடியனும் அல்லன்; தந்த<br>
      நீ தவறு உடையையும் அல்லை; நின்வயின் 20
    </p>
    <p>
      ஆனா அரும் படர் செய்த<br>
      யானே, தோழி! தவறு உடையேனே.
    </p>
    <p>
      <strong>தலைமகன் இரவுக் குறிக்கண்<br>
      சிறைப்புறத்தானாக, தலைமகள் தோழிக்குச் சொல்லியது; தோழி தலைமகட்குச் சொல்லியதூஉம் ஆம்.- எருமை வெளியனார் மகனார் கடலனார்</strong>
    </p>
    <h2>
      073 பாலை
    </h2>
    <p>
      பின்னொடு முடித்த மண்ணா முச்சி<br>
      நெய் கனி வீழ் குழல் அகப்படத் தைஇ;<br>
      வெருகு இருள் நோக்கியன்ன கதிர் விடுபு<br>
      ஒரு காழ் முத்தம் இடைமுலை விளங்க,<br>
      வணங்குறு கற்பொடு மடம் கொளச் சாஅய், 5
    </p>
    <p>
      நின் நோய்த் தலையையும் அல்லை; தெறுவர<br>
      'என் ஆகுவள்கொல், அளியள்தான்?' என,<br>
      என் அழிபு இரங்கும் நின்னொடு யானும்<br>
      ஆறு அன்று என்னா வேறு அல் காட்சி<br>
      இருவேம் நம் படர் தீர வருவது 10
    </p>
    <p>
      காணிய வம்மோ காதல்அம் தோழி!<br>
      கொடி பிணங்கு அரில இருள் கொள் நாகம்<br>
      மடி பதம் பார்க்கும், வயமான் துப்பின்,<br>
      ஏனல் அம் சிறுதினைச் சேணோன் கையதைப்<br>
      பிடிக் கை அமைந்த கனல் வாய்க் கொள்ளி 15
    </p>
    <p>
      விடு பொறிச் சுடரின் மின்னி, அவர்<br>
      சென்ற தேஎத்து நின்றதால், மழையே.
    </p>
    <p>
      <strong>தலைமகன் பொருள்வயிற் பிரிகின்றான்<br>
      குறித்த பருவ வரவு கண்டு அழிந்த தலைமகட்குத் தோழி சொல்லியது. - எருமை வெளியனார்</strong>
    </p>
    <h2>
      074 முல்லை
    </h2>
    <p>
      வினை வலம்படுத்த வென்றியொடு மகிழ் சிறந்து,<br>
      போர் வல் இளையர் தாள் வலம் வாழ்த்த,<br>
      தண் பெயல் பொழிந்த பைதுறு காலை,<br>
      குருதி உருவின் ஒண் செம் மூதாய்<br>
      பெரு வழி மருங்கில் சிறு பல வரிப்ப, 5
    </p>
    <p>
      பைங் கொடி முல்லை மென் பதப் புது வீ<br>
      வெண் களர் அரிமணல் நன் பல தாஅய்,<br>
      வண்டு போது அவிழ்க்கும் தண் கமழ் புறவில்,<br>
      கருங் கோட்டு இரலைக் காமர் மடப் பிணை<br>
      மருண்ட மான் நோக்கம் காண்தொறும், 'நின் நினைந்து 10
    </p>
    <p>
      " திண் தேர் வலவ! கடவு " எனக் கடைஇ,<br>
      இன்றே வருவர்; ஆன்றிகம் பனி' என,<br>
      வன்புறை இன் சொல் நன் பல பயிற்றும்<br>
      நின் வலித்து அமைகுவென்மன்னோ அல்கல்<br>
      புன்கண் மாலையொடு பொருந்தி, கொடுங் கோற் 15
    </p>
    <p>
      கல்லாக் கோவலர் ஊதும்<br>
      வல் வாய்ச் சிறு குழல் வருத்தாக்காலே!
    </p>
    <p>
      <strong>தலைமகன் பிரிவின்கண் அழிந்த கிழத்தி<br>
      வற்புறுத்தும் தோழிக்குச் சொல்லியது. - மதுரைக் கவுணியன் பூதத்தனார்</strong>
    </p>
    <h2>
      075 பாலை
    </h2>
    <p>
      " அருள் அன்று ஆக, ஆள்வினை, ஆடவர்<br>
      பொருள் " என வலித்த பொருள் அல் காட்சியின்<br>
      மைந்து மலி உள்ளமொடு துஞ்சல் செல்லாது,<br>
      எரி சினம் தவழ்ந்த இருங் கடற்று அடைமுதல்<br>
      கரி குதிர் மரத்த கான வாழ்க்கை, 5
    </p>
    <p>
      அடு புலி முன்பின், தொடு கழல் மறவர்<br>
      தொன்று இயல் சிறுகுடி மன்று நிழற் படுக்கும்<br>
      அண்ணல் நெடு வரை, ஆம் அறப் புலர்ந்த<br>
      கல் நெறிப் படர்குவர்ஆயின் நல் நுதல்,<br>
      செயிர் தீர் கொள்கை, சில் மொழி, துவர் வாய், 10
    </p>
    <p>
      அவிர் தொடி முன்கை, ஆய்இழை, மகளிர்<br>
      ஆரம் தாங்கிய அலர் முலை ஆகத்து,<br>
      ஆராக் காதலொடு தாரிடைக் குழையாது<br>
      சென்று படு விறற் கவின் உள்ளி, என்றும்<br>
      இரங்குநர் அல்லது, பெயர்தந்து, யாவரும் 15
    </p>
    <p>
      தருநரும் உளரோ, இவ் உலகத்தான்?' என-<br>
      மாரி ஈங்கை மாத் தளிர் அன்ன<br>
      அம் மா மேனி, ஐது அமை நுசுப்பின்;<br>
      பல் காசு நிரைத்த, கோடு ஏந்து, அல்குல்;<br>
      மெல் இயல் குறுமகள்! புலந்து பல கூறி 20
    </p>
    <p>
      ஆனா நோயை ஆக, யானே<br>
      பிரியச் சூழ்தலும் உண்டோ,<br>
      அரிது பெறு சிறப்பின் நின்வயினானே?'
    </p>
    <p>
      <strong>'பொருள்வயிற் பிரிவர்' என வேறுபட்ட தலைமகட்கு,<br>
      'பிரியார்'எனத் தோழி சொல்லியது. - மதுரைப்போத்தனார்</strong>
    </p>
    <h2>
      076 மருதம்
    </h2>
    <p>
      மண் கனை முழவொடு மகிழ் மிகத்<br>
      தூங்க,<br>
      தண் துறை ஊரன் எம் சேரி வந்தென<br>
      இன் கடுங் கள்ளின் அஃதை களிற்றொடு<br>
      நன் கலன் ஈயும் நாள் மகிழ் இருக்கை<br>
      அவை புகு பொருநர் பறையின், ஆனாது, 5
    </p>
    <p>
      கழறுப என்ப, அவன் பெண்டிர்; 'அந்தில்,<br>
      கச்சினன், கழலினன், தேம் தார் மார்பினன்,<br>
      வகை அமைப் பொலிந்த, வனப்பு அமை, தெரியல்,<br>
      சுரியல் அம் பொருநனைக் காண்டிரோ? என,<br>
      ஆதிமந்தி பேதுற்று இனைய, 10
    </p>
    <p>
      சிறை பறைந்து உரைஇச் செங்குணக்கு ஒழுகும்<br>
      அம் தண் காவிரி போல,<br>
      கொண்டு கை வலித்தல் சூழ்ந்திசின், யானே.
    </p>
    <p>
      <strong>'தலைமகனை நயப்பித்துக் கொண்டாள்' என்று<br>
      கழறக் கேட்ட பரத்தை,தலைமகட்குப் பாங்காயினார் கேட்ப, சொல்லியது. - பரணர்</strong>
    </p>
    <h2>
      077 பாலை
    </h2>
    <p>
      'நல் நுதல் பசப்பவும், ஆள்வினை தரீஇயர்,<br>
      துன் அருங் கானம் துன்னுதல் நன்று' எனப்<br>
      பின்னின்று சூழ்ந்தனை ஆயின், நன்று இன்னாச்<br>
      சூழ்ந்திசின் வாழிய, நெஞ்சே! வெய்துற<br>
      இடி உமிழ் வானம் நீங்கி, யாங்கணும் 5
    </p>
    <p>
      குடி பதிப்பெயர்ந்த சுட்டுடை முது பாழ்,<br>
      கயிறு பிணிக் குழிசி ஓலை கொண்மார்,<br>
      பொறி கண்டு அழிக்கும் ஆவணமாக்களின்,<br>
      உயிர் திறம் பெயர, நல் அமர்க் கடந்த<br>
      தறுகணாளர் குடர் தரீஇ, தெறுவர, 10
    </p>
    <p>
      செஞ் செவி எருவை, அஞ்சுவர இகுக்கும்<br>
      கல் அதர்க் கவலை போகின், சீறூர்ப்<br>
      புல் அரை இத்திப் புகர் படு நீழல்<br>
      எல் வளி அலைக்கும், இருள் கூர் மாலை,<br>
      வானவன் மறவன், வணங்குவில் தடக் கை, 15
    </p>
    <p>
      ஆனா நறவின் வண் மகிழ், பிட்டன்<br>
      பொருந்தா மன்னர் அருஞ் சமத்து உயர்த்த<br>
      திருந்துஇலை எஃகம் போல,<br>
      அருந் துயர் தரும், இவள் பனி வார் கண்ணே.
    </p>
    <p>
      <strong>தலைமகன் பிரியக் கருதிய நெஞ்சிற்குச்<br>
      சொல்லிச் செலவழுங்குவித்தது.- மருதன் இள நாகனார்</strong>
    </p>
    <h2>
      078 குறிஞ்சி
    </h2>
    <p>
      'நனந்தலைக் கானத்து ஆளி அஞ்சி,<br>
      இனம் தலைத்தரூஉம் எறுழ் கிளர் முன்பின்,<br>
      வரி ஞிமிறு ஆர்க்கும், வாய் புகு, கடாத்து,<br>
      பொறி நுதற் பொலிந்த வயக் களிற்று ஒருத்தல்<br>
      இரும் பிணர்த் தடக் கையின், ஏமுறத் தழுவ, 5
    </p>
    <p>
      கடுஞ்சூல் மடப் பிடி நடுங்கும் சாரல்,<br>
      தேம் பிழி நறவின் குறவர் முன்றில்,<br>
      முந்தூழ் ஆய் மலர் உதிர, காந்தள்<br>
      நீடு இதழ் நெடுந் துடுப்பு ஒசிய, தண்ணென<br>
      வாடை தூக்கும் வருபனி அற்சிரம், 10
    </p>
    <p>
      நம் இல் புலம்பின், தம் ஊர்த் தமியர்<br>
      என் ஆகுவர்கொல் அளியர்தாம்?' என,<br>
      எம் விட்டு அகன்ற சில் நாள், சிறிதும்,<br>
      உள்ளியும் அறிதிரோ ஓங்குமலைநாட!<br>
      உலகுடன் திரிதரும் பலர் புகழ் நல் இசை 15
    </p>
    <p>
      வாய்மொழிக் கபிலன் சூழ, சேய் நின்று<br>
      செழுஞ் செய்ந் நெல்லின் விளைகதிர் கொண்டு,<br>
      தடந் தாள் ஆம்பல் மலரொடு கூட்டி,<br>
      யாண்டு பல கழிய, வேண்டுவயிற் பிழையாது,<br>
      ஆள் இடூஉக் கடந்து, வாள் அமர் உழக்கி, 20
    </p>
    <p>
      ஏந்துகோட்டு யானை வேந்தர் ஓட்டிய,<br>
      கடும் பரிப் புரவிக் கை வண் பாரி<br>
      தீம் பெரும் பைஞ் சுனைப் பூத்த<br>
      தேம் கமழ் புது மலர் நாறும் இவள் நுதலே? 25
    </p>
    <p>
      <strong>களவுக் காலத்துப் பிரிந்து வந்த<br>
      தலைமகற்குத் தோழி சொல்லியது.- மதுரை நக்கீரனார்</strong>
    </p>
    <h2>
      079 பாலை
    </h2>
    <p>
      தோட் பதன் அமைத்த கருங் கை ஆடவர்<br>
      கனை பொறி பிறப்ப நூறி, வினைப் படர்ந்து,<br>
      கல்லுறுத்து இயற்றிய வல் உவர்ப் படுவில்,<br>
      பார் உடை மருங்கின் ஊறல் மண்டிய<br>
      வன் புலம் துமியப் போகி, கொங்கர் 5
    </p>
    <p>
      படு மணி ஆயம் நீர்க்கு நிமிர்ந்து செல்லும்<br>
      சேதா எடுத்த செந் நிலக் குரூஉத் துகள்<br>
      அகல் இரு விசும்பின் ஊன்றித் தோன்றும்<br>
      நனந்தலை அழுவம், நம்மொடு துணைப்ப,<br>
      'வல்லாங்கு வருதும்' என்னாது, அல்குவர 10
    </p>
    <p>
      வருந்தினை வாழி, என் நெஞ்சே! இருஞ் சிறை<br>
      வளை வாய்ப் பருந்தின் வான் கட் பேடை,<br>
      ஆடுதொறு கனையும் அவ் வாய்க் கடுந் துடிக்<br>
      கொடு வில் எயினர் கோட் சுரம் படர,<br>
      நெடு விளி பயிற்றும் நிரம்பா நீள் இடை, 15
    </p>
    <p>
      கல் பிறங்கு அத்தம் போகி,<br>
      நில்லாப் பொருட் பிணிப் பிரிந்த நீயே.
    </p>
    <p>
      <strong>பொருள்வயிற் பிரிந்த தலைமகன் இடைச்<br>
      சுரத்துத் தன் நெஞ்சிற்குச் சொல்லியது. - குடவாயிற் கீரத்தனார்</strong>
    </p>
    <h2>
      080 நெய்தல்
    </h2>
    <p>
      கொடுந் தாள் முதலையொடு கோட்டுமீன் வழங்கும்<br>
      இருங் கழி இட்டுச் சுரம் நீந்தி, இரவின்<br>
      வந்தோய்மன்ற தண் கடற் சேர்ப்ப!<br>
      நினக்கு எவன் அரியமோ, யாமே? எந்தை<br>
      புணர் திரைப் பரப்பகம் துழைஇத் தந்த 5
    </p>
    <p>
      பல் மீன் உணங்கற் படுபுள் ஓப்புதும்.<br>
      முண்டகம் கலித்த முதுநீர் அடைகரை<br>
      ஒண் பல் மலர கவட்டு இலை அடும்பின்<br>
      செங் கேழ் மென் கொடி ஆழி அறுப்ப,<br>
      இன மணிப் புரவி நெடுந் தேர் கடைஇ, 10
    </p>
    <p>
      மின் இலைப் பொலிந்த விளங்கு இணர் அவிழ் பொன்<br>
      தண் நறும் பைந் தாது உறைக்கும்<br>
      புன்னைஅம் கானல், பகல் வந்தீமே.
    </p>
    <p>
      <strong>இரவுக்குறி வந்த தலைமகற்குத் தோழி<br>
      சொல்லியது. - மருங்கூர் கிழார் பெருங் கண்ணனார்</strong>
    </p>
    <h2>
      081 பாலை
    </h2>
    <p>
      நாள் உலா எழுந்த கோள் வல் உளியம்<br>
      ஓங்குசினை இருப்பைத் தீம் பழம் முனையின்,<br>
      புல் அளைப் புற்றின் பல் கிளைச் சிதலை<br>
      ஒருங்கு முயன்று எடுத்த நனை வாய் நெடுங் கோடு,<br>
      இரும்பு ஊது குருகின், இடந்து, இரை தேரும் 5
    </p>
    <p>
      மண் பக வறந்த ஆங்கண், கண் பொரக்<br>
      கதிர் தெற, கவிழ்ந்த உலறுதலை நோன் சினை<br>
      நெறி அயல் மராஅம் ஏறி, புலம்பு கொள<br>
      எறி பருந்து உயவும் என்றூழ் நீள் இடை<br>
      வெம் முனை அருஞ் சுரம் நீந்தி சிறந்த 10
    </p>
    <p>
      செம்மல் உள்ளம் துரத்தலின், கறுத்தோர்<br>
      ஒளிறு வேல் அழுவம் களிறு படக் கடக்கும்<br>
      மா வண் கடலன் விளங்கில் அன்ன, எம்<br>
      மை எழில் உண்கண் கலுழ<br>
      ஐய! சேறிரோ, அகன்று செய் பொருட்கே? 15
    </p>
    <p>
      <strong>பிரிவுணர்த்திய தலைமகற்கு, தோழி தலைமகள்<br>
      குறிப்பறிந்து வந்து சொல்லியது. - ஆலம்பேரி சாத்தனார்</strong>
    </p>
    <h2>
      082 குறிஞ்சி
    </h2>
    <p>
      ஆடு அமைக் குயின்ற அவிர் துளை மருங்கின்<br>
      கோடை அவ் வளி குழலிசை ஆக,<br>
      பாடு இன் அருவிப் பனி நீர் இன் இசை<br>
      தோடு அமை முழவின் துதை குரல் ஆக,<br>
      கணக் கலை இகுக்கும் கடுங் குரற் தூம்பொடு, 5
    </p>
    <p>
      மலைப் பூஞ் சாரல் வண்டு யாழ் ஆக,<br>
      இன் பல் இமிழ் இசை கேட்டு, கலி சிறந்து,<br>
      மந்தி நல் அவை மருள்வன நோக்க,<br>
      கழை வளர் அடுக்கத்து, இயலி ஆடு மயில்<br>
      நனவுப் புகு விறலியின் தோன்றும் நாடன் 10
    </p>
    <p>
      உருவ வல் விற் பற்றி, அம்பு தெரிந்து,<br>
      செருச் செய் யானை செல் நெறி வினாஅய்,<br>
      புலர் குரல் ஏனற் புழையுடை ஒரு சிறை,<br>
      மலர் தார் மார்பன், நின்றோற் கண்டோர்<br>
      பலர்தில், வாழி தோழி! அவருள், 15
    </p>
    <p>
      ஆர் இருட் கங்குல் அணையொடு பொருந்தி,<br>
      ஓர் யான் ஆகுவது எவன்கொல்,
    </p>
    <p>
      <strong>நீர் வார் கண்ணொடு, நெகிழ் தோளேனே?<br>
      தோழிக்குத் தலைவி அறத்தொடு நின்றது. - கபிலர்</strong>
    </p>
    <h2>
      083 பாலை
    </h2>
    <p>
      வலம் சுரி மராஅத்துச் சுரம் கமழ் புது வீச்<br>
      சுரி ஆர் உளைத் தலை பொலியச் சூடி,<br>
      கறை அடி மடப் பிடி கானத்து அலற,<br>
      களிற்றுக் கன்று ஒழித்த உவகையர், கலி சிறந்து,<br>
      கருங் கால் மராஅத்துக் கொழுங் கொம்பு பிளந்து, 5
    </p>
    <p>
      பெரும் பொளி வெண் நார் அழுந்துபடப் பூட்டி,<br>
      நெடுங் கொடி நுடங்கும் நியம மூதூர்,<br>
      நறவு நொடை நல் இல் புதவுமுதற் பிணிக்கும்<br>
      கல்லா இளையர் பெருமகன் புல்லி<br>
      வியன் தலை நல் நாட்டு வேங்கடம் கழியினும், 10
    </p>
    <p>
      சேயர் என்னாது, அன்பு மிகக் கடைஇ,<br>
      எய்த வந்தனவால்தாமே நெய்தல்<br>
      கூம்பு விடு நிகர் மலர் அன்ன<br>
      ஏந்து எழில் மழைக் கண் எம் காதலி குணனே.
    </p>
    <p>
      <strong>தலைமகன் இடைச் சுரத்துத் தன்<br>
      நெஞ்சிற்குச் சொல்லியது. - கல்லாடனார்</strong>
    </p>
    <h2>
      084 முல்லை
    </h2>
    <p>
      மலைமிசைக் குலைஇய உரு கெழு திருவில்<br>
      பணை முழங்கு எழிலி பௌவம் வாங்கி,<br>
      தாழ் பெயற் பெரு நீர், வலன் ஏர்பு, வளைஇ,<br>
      மாதிரம் புதைப்பப் பொழிதலின், காண்வர<br>
      இரு நிலம் கவினிய ஏமுறுகாலை 5
    </p>
    <p>
      நெருப்பின் அன்ன சிறு கட் பன்றி,<br>
      அயிர்க்கட் படாஅர்த் துஞ்சு, புறம் புதைய,<br>
      நறு வீ முல்லை நாள் மலர் உதிரும்<br>
      புறவு அடைந்திருந்த அரு முனை இயவின்<br>
      சீறூரோளே, ஒண்ணுதல்! யாமே, 10
    </p>
    <p>
      எரி புரை பல் மலர் பிறழ வாங்கி,<br>
      அரிஞர் யாத்த அலங்கு தலைப் பெருஞ் சூடு<br>
      கள் ஆர் வினைஞர் களம்தொறும் மறுகும்<br>
      தண்ணடை தழீஇய கொடி நுடங்கு ஆர் எயில்<br>
      அருந் திறை கொடுப்பவும் கொள்ளான், சினம் சிறந்து, 15
    </p>
    <p>
      வினைவயின் பெயர்க்கும் தானை,
    </p>
    <p>
      <strong>புனைதார், வேந்தன் பாசறையேமே!<br>
      தலைமகன் பாசறையிலிருந்து சொல்லியது. - மதுரை எழுத்தாளன்</strong>
    </p>
    <h2>
      085 பாலை
    </h2>
    <p>
      'நல் நுதல் பசப்பவும், பெருந் தோள் நெகிழவும்,<br>
      உண்ணா உயக்கமொடு உயிர் செலச் சாஅய்,<br>
      இன்னம் ஆகவும், இங்கு நத் துறந்தோர்<br>
      அறவர்அல்லர் அவர்' எனப் பல புலந்து,<br>
      ஆழல் வாழி, தோழி! 'சாரல், 5
    </p>
    <p>
      ஈன்று நாள் உலந்த மெல் நடை மடப் பிடி,<br>
      கன்று, பசி களைஇய, பைங் கண் யானை<br>
      முற்றா மூங்கில் முளை தருபு. ஊட்டும்<br>
      வென் வேல் திரையன் வேங்கட நெடு வரை,<br>
      நல் நாள் பூத்த நாகு இள வேங்கை 10
    </p>
    <p>
      நறு வீ ஆடிய பொறி வரி மஞ்ஞை<br>
      நனைப் பசுங் குருந்தின் நாறு சினை இருந்து,<br>
      துணைப் பயிர்ந்து அகவும் துணைதரு தண் கார்,<br>
      வருதும், யாம்' எனத் தேற்றிய<br>
      பருவம்காண் அது; பாயின்றால் மழையே. 15
    </p>
    <p>
      <strong>தலைமகன் பிரிய, வேறுபட்ட தலைமகளைத் தோழி<br>
      வற்புறுத்தியது.- காட்டூர் கிழார் மகனார் கண்ணனார்</strong>
    </p>
    <h2>
      086 மருதம்
    </h2>
    <p>
      உழுந்து தலைப்பெய்த கொழுங் களி மிதவை<br>
      பெருஞ் சோற்று அமலை நிற்ப, நிரை கால்<br>
      தண் பெரும் பந்தர்த் தரு மணல் ஞெமிரி<br>
      மனை விளக்குறுத்து, மாலை தொடரி,<br>
      கனை இருள் அகன்ற கவின்பெறுகாலை; 5
    </p>
    <p>
      கோள் கால் நீங்கிய கொடு வெண் திங்கள்<br>
      கேடு இல் விழுப் புகழ் நாள் தலைவந்தென,<br>
      உச்சிக் குடத்தர், புத்தகல் மண்டையர்,<br>
      பொது செய் கம்பலை முது செம் பெண்டிர்<br>
      முன்னவும் பின்னவும் முறை முறை தரத்தர, 10
    </p>
    <p>
      புதல்வற் பயந்த திதலை அவ் வயிற்று<br>
      வால் இழை மகளிர் நால்வர் கூடி,<br>
      'கற்பினின் வழாஅ, நற் பல உதவிப்<br>
      பெற்றோற் பெட்கும் பிணையை ஆக!' என,<br>
      நீரொடு சொரிந்த ஈர் இதழ் அலரி 15
    </p>
    <p>
      பல் இருங் கதுப்பின் நெல்லொடு தயங்க,<br>
      வதுவை நல் மணம் கழிந்த பின்றை,<br>
      கல்லென் சும்மையர், ஞெரேரெனப் புகுதந்து,<br>
      'பேர் இற்கிழத்தி ஆக' எனத் தமர் தர,<br>
      ஓர் இற் கூடிய உடன் புணர் கங்குல், 20
    </p>
    <p>
      கொடும் புறம் வளைஇ, கோடிக் கலிங்கத்து<br>
      ஒடுங்கினள் கிடந்த ஓர் புறம் தழீஇ,<br>
      முயங்கல் விருப்பொடு முகம் புதை திறப்ப,<br>
      அஞ்சினள் உயிர்த்தகாலை, 'யாழ நின்<br>
      நெஞ்சம் படர்ந்தது எஞ்சாது உரை' என, 25
    </p>
    <p>
      இன் நகை இருக்கை, பின் யான் வினவலின்,<br>
      செஞ் சூட்டு ஒண் குழை வண் காது துயல்வர,<br>
      அகம் மலி உவகையள்ஆகி, முகன் இகுத்து,<br>
      ஒய்யென இறைஞ்சியோளே மாவின்<br>
      மடம் கொள் மதைஇய நோக்கின், 30
    </p>
    <p>
      ஒடுங்கு ஈர் ஓதி, மாஅயோளே.<br>
      வாயில் மறுத்த தோழிக்குத் தலைமகன்
    </p>
    <p>
      <strong>சொல்லியது. தலைமகளைக் கூடி இன்புற்றிருந்த தலைமகன் பண்டு நிகழ்ந்தது சொற்று<br>
      இன்புற்றிருந்ததூஉமாம்,- நல்லாவூர் கிழார்</strong>
    </p>
    <h2>
      087 பாலை
    </h2>
    <p>
      தீம் தயிர் கடைந்த திரள் கால் மத்தம்,<br>
      கன்று வாய் சுவைப்ப, முன்றில் தூங்கும்<br>
      படலைப் பந்தர்ப் புல் வேய் குரம்பை,<br>
      நல்கூர் சீறூர் எல்லித் தங்கி,<br>
      குடுமி நெற்றி நெடு மரச் சேவல் 5
    </p>
    <p>
      தலைக் குரல் விடியற் போகி, முனாஅது,<br>
      கடுங்கண் மறவர் கல் கெழு குறும்பின்<br>
      எழுந்த தண்ணுமை இடங் கட் பாணி,<br>
      அருஞ் சுரம் செல்வோர் நெஞ்சம் துண்ணென,<br>
      குன்று சேர் கவலை, இசைக்கும் அத்தம், 10
    </p>
    <p>
      நனி நீடு உழந்தனைமன்னே! அதனால்<br>
      உவ இனி வாழிய, நெஞ்சே! மை அற<br>
      வைகு சுடர் விளங்கும் வான் தோய் வியல் நகர்ச்<br>
      சுணங்கு அணி வன முலை நலம் பாராட்டி,<br>
      தாழ் இருங் கூந்தல் நம் காதலி 15
    </p>
    <p>
      நீள் அமை வனப்பின் தோளுமார் அணைந்தே.
    </p>
    <p>
      <strong>வினை முற்றி மீளும் தலைமகன் இடைச்<br>
      சுரத்துத் தன் நெஞ்சிற்குச் சொல்லியது.- மதுரைப் பேராலவாயார்</strong>
    </p>
    <h2>
      088 குறிஞ்சி
    </h2>
    <p>
      முதைச் சுவற் கலித்த மூரிச் செந்தினை<br>
      ஓங்கு வணர்ப் பெருங் குரல் உணீஇய, பாங்கர்ப்<br>
      பகுவாய்ப் பல்லிப் பாடு ஓர்த்து, குறுகும்<br>
      புருவைப் பன்றி வரு திறம் நோக்கி,<br>
      கடுங் கைக் கானவன் கழுதுமிசைக் கொளீஇய 5
    </p>
    <p>
      நெடுஞ் சுடர் விளக்கம் நோக்கி, வந்து, நம்<br>
      நடுங்கு துயர் களைந்த நன்னராளன்<br>
      சென்றனன்கொல்லோ தானே குன்றத்து<br>
      இரும் புலி தொலைத்த பெருங் கை யானைக்<br>
      கவுள் மலிபு இழிதரும் காமர் கடாஅம் 10
    </p>
    <p>
      இருஞ் சிறைத் தொழுதி ஆர்ப்ப, யாழ் செத்து,<br>
      இருங் கல் விடர் அளை அசுணம் ஓர்க்கும்<br>
      காம்பு அமல் இறும்பில் பாம்பு படத் துவன்றி,<br>
      கொடு விரல் உளியம் கெண்டும்<br>
      வடு ஆழ் புற்றின வழக்கு அரு நெறியே? 15
    </p>
    <p>
      <strong>இரவுக்குறி வந்த தலைமகன்<br>
      சிறைப்புறத்தானாகத் தோழி சொல்லியது.- ஈழத்துப் பூதன் தேவனார்</strong>
    </p>
    <h2>
      089 பாலை
    </h2>
    <p>
      தெறு கதிர் ஞாயிறு நடு நின்று காய்தலின்,<br>
      உறு பெயல் வறந்த ஓடு தேர் நனந் தலை,<br>
      உருத்து எழு குரல குடிஞைச் சேவல்,<br>
      புல் சாய் விடரகம் புலம்ப, வரைய<br>
      கல் எறி இசையின் இரட்டும் ஆங்கண், 5
    </p>
    <p>
      சிள்வீடு கறங்கும் சிறிஇலை வேலத்து<br>
      ஊழுறு விளைநெற்று உதிர, காழியர்<br>
      கவ்வைப் பரப்பின் வெவ் உவர்ப்பு ஒழிய,<br>
      களரி பரந்த கல் நெடு மருங்கின்,<br>
      விளர் ஊன் தின்ற வீங்குசிலை மறவர் 10
    </p>
    <p>
      மை படு திண் தோள் மலிர வாட்டி,<br>
      பொறை மலி கழுதை நெடு நிரை தழீஇய<br>
      திருந்து வாள் வயவர் அருந் தலை துமித்த<br>
      படு புலாக் கமழும் ஞாட்பில், துடி இகுத்து,<br>
      அருங் கலம் தெறுத்த பெரும் புகல் வலத்தர், 15
    </p>
    <p>
      வில் கெழு குறும்பில் கோள் முறை பகுக்கும்<br>
      கொல்லை இரும் புனம் நெடிய என்னாது,<br>
      மெல்லென் சேவடி மெலிய ஏக<br>
      வல்லுநள்கொல்லோ தானே தேம் பெய்து<br>
      அளவுறு தீம் பால் அலைப்பவும் உண்ணாள், 20
    </p>
    <p>
      இடு மணற் பந்தருள் இயலும்,
    </p>
    <p>
      <strong>நெடு மென் பணைத் தோள், மாஅயோளே?<br>
      மகட்போக்கிய செவிலித்தாய் சொல்லியது. - மதுரைக்காஞ்சிப் புலவர்</strong>
    </p>
    <h2>
      090 நெய்தல்
    </h2>
    <p>
      மூத்தோர் அன்ன வெண் தலைப் புணரி<br>
      இளையோர் ஆடும் வரிமனை சிதைக்கும்<br>
      தளை அவிழ் தாழைக் கானல் அம் பெருந் துறை,<br>
      சில் செவித்து ஆகிய புணர்ச்சி அலர் எழ,<br>
      இல்வயிற் செறித்தமை அறியாய்; பல் நாள் 5
    </p>
    <p>
      வரு முலை வருத்தா, அம் பகட்டு மார்பின்,<br>
      தெருமரல் உள்ளமொடு வருந்தும், நின்வயின்,<br>
      'நீங்குக' என்று, யான் யாங்ஙனம் மொழிகோ?<br>
      அருந் திறற் கடவுட் செல்லூர்க் குணாஅது<br>
      பெருங் கடல் முழக்கிற்று ஆகி, யாணர், 10
    </p>
    <p>
      இரும்பு இடம் படுத்த வடுவுடை முகத்தர்,<br>
      கருங் கட் கோசர் நியமம் ஆயினும்,<br>
      'உறும்' எனக் கொள்குநர்அல்லர்<br>
      நறு நுதல் அரிவை பாசிழை விலையே.
    </p>
    <p>
      <strong>பகற்குறி வந்து கண்ணுற்று நீங்கும்<br>
      தலைமகனைத் தோழி எதிர்ப்பட்டு நின்று, இற்செறிப்பு அறிவுறீஇயது. - மதுரை மருதன் இளநாகனார்</strong>
    </p>
    <h2>
      091 பாலை
    </h2>
    <p>
      விளங்குபகல் உதவிய பல் கதிர் ஞாயிறு<br>
      வளம் கெழு மா மலை பயம் கெடத் தெறுதலின்,<br>
      அருவி ஆன்ற பெரு வரை மருங்கில்<br>
      சூர்ச் சுனை துழைஇ நீர்ப்பயம் காணாது,<br>
      பாசி தின்ற பைங் கண் யானை 5
    </p>
    <p>
      ஓய் பசிப் பிடியொடு ஒருதிறன் ஒடுங்க,<br>
      வேய் கண் உடைந்த வெயில் அவிர் நனந்தலை<br>
      அரும் பொருள் வேட்கையின் அகன்றனர் ஆயினும்,<br>
      பெரும் பேர் அன்பினர் தோழி!-இருங் கேழ்<br>
      இரலை சேக்கும், பரல் உயர் பதுக்கைக் 10
    </p>
    <p>
      கடுங்கண் மழவர் களவு உழவு எழுந்த<br>
      நெடுங் கால் ஆசினி ஒடுங்காட்டு உம்பர்,<br>
      விசிபிணி முழவின் குட்டுவன் காப்ப,<br>
      பசி என அறியாப் பணை பயில் இருக்கை,<br>
      தட மருப்பு எருமை தாமரை முனையின், 15
    </p>
    <p>
      முடம் முதிர் பலவின் கொழு நிழல் வதியும்,<br>
      குடநாடு பெறினும் தவிரலர்<br>
      மடமான் நோக்கி! நின் மாண் நலம் மறந்தே.
    </p>
    <p>
      <strong>பிரிவிடை மெலிந்த தலைமகளைத் தோழி<br>
      வற்புறுத்தியது. - மாமூலனார்</strong>
    </p>
    <h2>
      092 குறிஞ்சி
    </h2>
    <p>
      நெடு மலை அடுக்கம் கண் கெட மின்னி,<br>
      படு மழை பொழிந்த பானாட் கங்குல்,<br>
      குஞ்சரம் நடுங்கத் தாக்கி, கொடு வரிச்<br>
      செங் கண் இரும் புலி குழுமும் சாரல்<br>
      வாரல் வாழியர், ஐய! நேர் இறை 5
    </p>
    <p>
      நெடு மென் பணைத் தோன் இவளும் யானும்<br>
      காவல் கண்ணினம் தினையே; நாளை<br>
      மந்தியும் அறியா மரம் பயில் இறும்பின்<br>
      ஒண் செங் காந்தள் அவிழ்ந்த ஆங்கண்,<br>
      தண் பல் அருவித் தாழ்நீர் ஒரு சிறை, 10
    </p>
    <p>
      உருமுச் சிவந்து எறிந்த உரன் அழி பாம்பின்<br>
      திருமணி விளக்கின் பெறுகுவை<br>
      இருள் மென் கூந்தல் ஏமுறு துயிலே.
    </p>
    <p>
      <strong>இரவுக்குறிச் சென்று தலைமகளைக் கண்ணுற்று<br>
      நீங்கும் தலைமகனை, பகற்குறி நேர்ந்த வாய்பாட்டால், தோழி வரைவு கடாயது.- மதுரைப் பாலாசிரியர் நற்றாமனார்</strong>
    </p>
    <h2>
      093 பாலை
    </h2>
    <p>
      கேள் கேடு ஊன்றவும், கிளைஞர் ஆரவும்,<br>
      கேள் அல் கேளிர் கெழீஇயினர் ஒழுகவும்,<br>
      ஆள்வினைக்கு எதிரிய ஊக்கமொடு புகல் சிறந்து;<br>
      ஆரங் கண்ணி அடுபோர்ச் சோழர்<br>
      அறம் கெழு நல் அவை உறந்தை அன்ன 5
    </p>
    <p>
      பெறல் அரு நன் கலம் எய்தி, நாடும்<br>
      செயல் அருஞ் செய்வினை முற்றினம் ஆயின்;<br>
      அரண் பல கடந்த, முரண் கொள் தானை,<br>
      வாடா வேம்பின், வழுதி கூடல்<br>
      நாள் அங்காடி நாறும் நறு நுதல் 10
    </p>
    <p>
      நீள் இருங் கூந்தல் மாஅயோளொடு,<br>
      வரை குயின்றன்ன வான் தோய் நெடு நகர்,<br>
      நுரை முகந்தன்ன மென் பூஞ் சேக்கை<br>
      நிவந்த பள்ளி, நெடுஞ் சுடர் விளக்கத்து,<br>
      நலம் கேழ் ஆகம் பூண் வடுப் பொறிப்ப, 15
    </p>
    <p>
      முயங்குகம் சென்மோ நெஞ்சே! வரி நுதல்<br>
      வயம் திகழ்பு இழிதரும் வாய் புகு கடாஅத்து,<br>
      மீளி மொய்ம்பொடு நிலன் எறியாக் குறுகி,<br>
      ஆள் கோள் பிழையா, அஞ்சுவரு தடக் கை,<br>
      கடும் பகட்டு யானை நெடுந் தேர்க் கோதை 20
    </p>
    <p>
      திரு மா வியல் நகர்க் கருவூர் முன்துறை.<br>
      தெண் நீர் உயர் கரைக் குவைஇய<br>
      தண் ஆன்பொருநை மணலினும் பலவே.
    </p>
    <p>
      <strong>வினை முற்றி மீளலுறும் தலைமகன் இடைச்<br>
      சுரத்துத் தன் நெஞ்சிற்குச் சொல்லியது. - கணக்காயனார் மகனார் நக்கீரனார்</strong>
    </p>
    <h2>
      094 முல்லை
    </h2>
    <p>
      தேம் படு சிமயப் பாங்கர்ப் பம்பிய<br>
      குவை இலை முசுண்டை வெண் பூக் குழைய,<br>
      வான் எனப் பூத்த பானாட் கங்குல்,<br>
      மறித் துரூஉத் தொகுத்த பறிப் புற இடையன்<br>
      தண் கமழ் முல்லை தோன்றியொடு விரைஇ, 5
    </p>
    <p>
      வண்டு படத் தொடுத்த நீர் வார் கண்ணியன்,<br>
      ஐது படு கொள்ளி அங்கை காய,<br>
      குறு நரி உளம்பும் கூர் இருள் நெடு விளி<br>
      சிறு கட் பன்றிப் பெரு நிரை கடிய,<br>
      முதைப் புனம் காவலர் நினைத்திருந்து ஊதும் 10
    </p>
    <p>
      கருங் கோட்டு ஓசையொடு ஒருங்கு வந்து இசைக்கும்<br>
      வன் புலக் காட்டு நாட்டதுவே அன்பு கலந்து<br>
      ஆர்வம் சிறந்த சாயல்,<br>
      இரும் பல் கூந்தல், திருந்திழை ஊரே!
    </p>
    <p>
      <strong>வினை முற்றி மீளும் தலைமகன்<br>
      தேர்ப்பாகற்குச் சொல்லியது; தலைமகன் பாங்கற்குச் சொற்றதூஉம் ஆம். - நன்பலூர்ச் சிறு மேதாவியார்</strong>
    </p>
    <h2>
      095 பாலை
    </h2>
    <p>
      பைபயப் பசந்தன்று நுதலும்; சாஅய்,<br>
      ஐது ஆகின்று, என் தளிர் புரை மேனியும்;<br>
      பலரும் அறியத் திகழ்தரும், அவலமும்;<br>
      உயிர் கொடு கழியின் அல்லதை, நினையின்<br>
      எவனோ? வாழி, தோழி! பொரிகால் 5
    </p>
    <p>
      பொகுட்டு அரை இருப்பைக் குவிகுலைக் கழன்ற<br>
      ஆலி ஒப்பின் தூம்புடைத் திரள் வீ,<br>
      ஆறு செல் வம்பலர் நீள் இடை அழுங்க,<br>
      ஈனல் எண்கின் இருங் கிளை கவரும்<br>
      சுரம் பல கடந்தோர்க்கு இரங்குப என்னார், 10
    </p>
    <p>
      கௌவை மேவலர்ஆகி, 'இவ் ஊர்<br>
      நிரையப் பெண்டிர் இன்னா கூறுவ<br>
      புரையஅல்ல, என் மகட்கு' எனப் பரைஇ,<br>
      நம் உணர்ந்து ஆறிய கொள்கை<br>
      அன்னை முன்னர், யாம் என், இதற் படலே? 15
    </p>
    <p>
      <strong>போக்கு உடன்பட்ட தலைமகள் தோழிக்குத்<br>
      சொல்லியது. - ஒரோடோகத்துக் கந்தரத்தனார்</strong>
    </p>
    <h2>
      096 மருதம்
    </h2>
    <p>
      நறவு உண் மண்டை நுடக்கலின், இறவுக் கலித்து,<br>
      பூட்டு அறு வில்லின் கூட்டுமுதல் தெறிக்கும்<br>
      பழனப் பொய்கை அடைகரைப் பிரம்பின்<br>
      அர வாய் அன்ன அம் முள் நெடுங் கொடி<br>
      அருவி ஆம்பல் அகல் அடை துடக்கி, 5
    </p>
    <p>
      அசைவரல் வாடை தூக்கலின், ஊதுஉலை<br>
      விசை வாங்கு தோலின், வீங்குபு ஞெகிழும்<br>
      கழனிஅம் படப்பைக் காஞ்சி ஊர!<br>
      'ஒண் தொடி ஆயத்துள்ளும் நீ நயந்து<br>
      கொண்டனை' என்ப 'ஓர் குறுமகள்' அதுவே 10
    </p>
    <p>
      செம்பொற் சிலம்பின், செறிந்த குறங்கின்,<br>
      அம் கலுழ் மாமை, அஃதை தந்தை,<br>
      அண்ணல் யானை அடு போர்ச் சோழர்,<br>
      வெண்ணெல் வைப்பின் பருவூர்ப் பறந்தலை,<br>
      இரு பெரு வேந்தரும் பொருது களத்து ஒழிய, 15
    </p>
    <p>
      ஒளிறு வாள் நல் அமர்க் கடந்த ஞான்றை,<br>
      களிறு கவர் கம்பலை போல,<br>
      அலர் ஆகின்றது, பலர் வாய்ப் பட்டே<br>
      தோழி வாயில் மறுத்தது. மருதம் பாடிய<br>
      இளங்கடுங்கோ
    </p>
    <h2>
      097 பாலை
    </h2>
    <p>
      'கள்ளி அம் காட்ட புள்ளி அம் பொறிக் கலை<br>
      வறன் உறல் அம் கோடு உதிர, வலம் கடந்து,<br>
      புலவுப் புலி துறந்த கலவுக் கழி கடு முடை,<br>
      இரவுக் குறும்பு அலற நூறி, நிரை பகுத்து,<br>
      இருங் கல் முடுக்கர்த் திற்றி கெண்டும் 5
    </p>
    <p>
      கொலை வில் ஆடவர் போல, பலவுடன்<br>
      பெருந் தலை எருவையொடு பருந்து வந்து இறுக்கும்<br>
      அருஞ் சுரம் இறந்த கொடியோர்க்கு அல்கலும்,<br>
      இருங் கழை இறும்பின் ஆய்ந்து கொண்டு அறுத்த<br>
      நுணங்கு கண் சிறு கோல் வணங்குஇறை மகளிரொடு 10
    </p>
    <p>
      அகவுநர்ப் புரந்த அன்பின், கழல் தொடி,<br>
      நறவு மகிழ் இருக்கை, நன்னன் வேண்மான்<br>
      வயலை வேலி வியலூர் அன்ன, நின்<br>
      அலர்முலை ஆகம் புலம்ப, பல நினைந்து,<br>
      ஆழல்' என்றி தோழி! யாழ என் 15
    </p>
    <p>
      கண் பனி நிறுத்தல் எளிதோ குரவு மலர்ந்து,<br>
      அற்சிரம் நீங்கிய அரும் பத வேனில்<br>
      அறல் அவிர் வார் மணல் அகல்யாற்று அடைகரை,<br>
      துறை அணி மருதமொடு இகல் கொள ஓங்கி,<br>
      கலிழ் தளிர் அணிந்த இருஞ் சினை மாஅத்து 20
    </p>
    <p>
      இணர் ததை புதுப் பூ நிரைத்த பொங்கர்,<br>
      புகை புரை அம் மஞ்சு ஊர,<br>
      நுகர் குயில் அகவும் குரல் கேட்போர்க்கே?
    </p>
    <p>
      <strong>வற்புறுக்கும் தோழிக்குத் தலைமகள்<br>
      சொல்லியது. - மாமூலனார்</strong>
    </p>
    <h2>
      098 குறிஞ்சி
    </h2>
    <p>
      பனி வரை நிவந்த பயம் கெழு கவாஅன்,<br>
      துனி இல் கொள்கையொடு அவர் நமக்கு உவந்த<br>
      இனிய உள்ளம் இன்னாஆக,<br>
      முனிதக நிறுத்த நல்கல் எவ்வம்<br>
      சூர் உறை வெற்பன் மார்பு உறத் தணிதல் 5
    </p>
    <p>
      அறிநதனள் அல்லள், அன்னை; வார்கோல்<br>
      செறிந்து இலங்கு எல் வளை நெகிழ்ந்தமை நோக்கி,<br>
      கையறு நெஞ்சினள் வினவலின், முதுவாய்ப்<br>
      பொய் வல் பெண்டிர் பிரப்பு உளர்பு இரீஇ,<br>
      'முருகன் ஆர் அணங்கு' என்றலின், அது செத்து, 10
    </p>
    <p>
      ஓவத்தன்ன வினை புனை நல் இல்,<br>
      'பாவை அன்ன பலர் ஆய் மாண் கவின்<br>
      பண்டையின் சிறக்க, என் மகட்கு' எனப் பரைஇ,<br>
      கூடு கொள் இன் இயம் கறங்க, களன் இழைத்து,<br>
      ஆடு அணி அயர்ந்த அகன் பெரும் பந்தர், 15
    </p>
    <p>
      வெண் போழ் கடம்பொடு சூடி, இன் சீர்<br>
      ஐது அமை பாணி இரீஇ, கைபெயரா,<br>
      செல்வன் பெரும் பெயர் ஏத்தி, வேலன்<br>
      வெறி அயர் வியன் களம் பொற்ப, வல்லோன்<br>
      பொறி அமை பாவையின் தூங்கல் வேண்டின், 20
    </p>
    <p>
      என் ஆம்கொல்லோ? தோழி! மயங்கிய<br>
      மையற் பெண்டிர்க்கு நொவ்வல் ஆக<br>
      ஆடிய பின்னும், வாடிய மேனி<br>
      பண்டையின் சிறவாதுஆயின், இம் மறை<br>
      அலர் ஆகாமையோ அரிதே, அஃதான்று, 25
    </p>
    <p>
      அறிவர் உறுவிய அல்லல் கண்டருளி,<br>
      வெறி கமழ் நெடு வேள் நல்குவனெனினே,<br>
      'செறிதொடி உற்ற செல்லலும் பிறிது' எனக்<br>
      கான் கெழு நாடன் கேட்பின்,<br>
      யான் உயிர்வாழ்தல் அதனினும் அரிதே. 30
    </p>
    <p>
      <strong>தலைமகன் சிறைப்புறத்தானாக, தோழி<br>
      தலைமகட்குச் சொல்லுவாளைச் சொல்லியது; தோழிக்குத் தலைமகள் சொல்லியதூஉம் ஆம். - வெறிபாடிய காமக்கண்ணியார்</strong>
    </p>
    <h2>
      099 பாலை
    </h2>
    <p>
      வாள் வரி வயமான் கோள் உகிர் அன்ன<br>
      செம் முகை அவிழ்ந்த முள் முதிர் முருக்கின்<br>
      சிதரல் செம்மல் தாஅய், மதர் எழில்<br>
      மாண் இழை மகளிர் பூணுடை முலையின்<br>
      முகை பிணி அவிழ்ந்த கோங்கமொடு அசைஇ, நனை 5
    </p>
    <p>
      அதிரல் பரந்த அம் தண் பாதிரி<br>
      உதிர்வீ அம் சினை தாஅய், எதிர் வீ<br>
      மராஅ மலரொடு விராஅய், பராஅம்<br>
      அணங்குடை நகரின் மணந்த பூவின்<br>
      நன்றே, கானம்; நயவரும் அம்ம; 10
    </p>
    <p>
      கண்டிசின் வாழியோ குறுமகள்! நுந்தை<br>
      அடு களம் பாய்ந்த தொடி சிதை மருப்பின்,<br>
      பிடி மிடை, களிற்றின் தோன்றும்<br>
      குறு நெடுந் துணைய குன்றமும் உடைத்தே!
    </p>
    <p>
      <strong>உடன்போகிய தலைமகளைத் தலைமகன் மருட்டிச்<br>
      சொல்லியது.- பாலை பாடிய பெருங்கடுங்கோ</strong>
    </p>
    <h2>
      100 நெய்தல்
    </h2>
    <p>
      அரையுற்று அமைந்த ஆரம் நீவி,<br>
      புரையப் பூண்ட கோதை மார்பினை,<br>
      நல் அகம் வடுக் கொள முயங்கி, நீ வந்து,<br>
      எல்லினில் பெயர்தல் எனக்குமார் இனிதே.<br>
      பெருந் திரை முழக்கமொடு இயக்கு அவிந்திருந்த 5
    </p>
    <p>
      கொண்டல் இரவின் இருங் கடல் மடுத்த<br>
      கொழு மீன் கொள்பவர் இருள் நீங்கு ஒண் சுடர்<br>
      ஓடாப் பூட்கை வேந்தன் பாசறை,<br>
      ஆடு இயல் யானை அணி முகத்து அசைத்த<br>
      ஓடை ஒண் சுடர் ஒப்பத் தோன்றும் 10
    </p>
    <p>
      பாடுநர்த் தொடுத்த கை வண் கோமான்,<br>
      பரியுடை நல் தேர்ப் பெரியன், விரிஇணர்ப்<br>
      புன்னைஅம் கானல் புறந்தை முன்துறை<br>
      வம்ப நாரைஇனன் ஒலித்தன்ன<br>
      அம்பல் வாய்த்த தெய்ய தண் புலர் 15
    </p>
    <p>
      வைகுறு விடியல் போகிய எருமை<br>
      நெய்தல் அம் புது மலர் மாந்தும்<br>
      கைதை அம் படப்பை எம் அழுங்கல் ஊரே!
    </p>
    <p>
      <strong>தோழி வரைவு கடாயது. - உலோச்சனார்</strong>
    </p>
    <h2>
      101 பாலை
    </h2>
    <p>
      அம்ம வாழி, தோழி! 'இம்மை<br>
      நன்று செய் மருங்கில் தீது இல்' என்னும்<br>
      தொன்றுபடு பழமொழி இன்று பொய்த்தன்றுகொல்?<br>
      தகர் மருப்பு ஏய்ப்பச் சுற்றுபு, சுரிந்த<br>
      சுவல் மாய் பித்தை, செங் கண், மழவர் 5
    </p>
    <p>
      வாய்ப் பகை கடியும் மண்ணொடு கடுந் திறல்<br>
      தீப் படு சிறு கோல் வில்லொடு பற்றி,<br>
      நுரை தெரி மத்தம் கொளீஇ, நிரைப் புறத்து<br>
      அடி புதை தொடுதோல் பறைய ஏகி,<br>
      கடி புலம் கவர்ந்த கன்றுடைக் கொள்ளையர், 10
    </p>
    <p>
      இனம் தலைபெயர்க்கும் நனந்தலைப் பெருங் காட்டு,<br>
      அகல் இரு விசும்பிற்கு ஓடம் போல,<br>
      பகலிடை நின்ற பல் கதிர் ஞாயிற்று<br>
      உருப்பு அவிர்பு உளரிய சுழன்று வரு கோடை,<br>
      புன் கால் முருங்கை ஊழ் கழி பல் மலர், 15
    </p>
    <p>
      தண் கார் ஆலியின், தாவன உதிரும்<br>
      பனி படு பல் மலை இறந்தோர்க்கு<br>
      முனிதகு பண்பு யாம் செய்தன்றோஇலமே!
    </p>
    <p>
      <strong>பிரிவிடை வேறுபட்ட கிழத்தி தோழிக்குச்<br>
      சொல்லியது; தோழி கிழத்திக்குச் சொல்லியதூஉம் ஆம். - மாமூலனார்</strong>
    </p>
    <h2>
      102 குறிஞ்சி
    </h2>
    <p>
      உளைமான் துப்பின், ஓங்கு தினைப் பெரும் புனத்துக்<br>
      கழுதில், கானவன் பிழி மகிழ்ந்து வதிந்தென;<br>
      உரைத்த சந்தின் ஊரல் இருங் கதுப்பு<br>
      ஐது வரல் அசைவளி ஆற்ற, கை பெயரா,<br>
      ஒலியல் வார் மயிர் உளரினள், கொடிச்சி 5
    </p>
    <p>
      பெரு வரை மருங்கில் குறிஞ்சி பாட;<br>
      குரலும் கொள்ளாது, நிலையினும் பெயராது,<br>
      படாஅப் பைங் கண் பாடு பெற்று, ஒய்யென<br>
      மறம் புகல் மழ களிறு உறங்கும் நாடன்;<br>
      ஆர மார்பின் அரி ஞிமிறு ஆர்ப்ப, 10
    </p>
    <p>
      தாரன், கண்ணியன், எஃகுடை வலத்தன்,<br>
      காவலர் அறிதல் ஓம்பி, பையென<br>
      வீழாக் கதவம் அசையினன் புகுதந்து,<br>
      உயங்கு படர் அகலம் முயங்கி, தோள் மணந்து,<br>
      இன் சொல் அளைஇ, பெயர்ந்தனன் தோழி! 15
    </p>
    <p>
      <strong>இரவுக்குறிக்கண் சிறைப்புறமாக,<br>
      தோழிக்குச் சொல்லுவாளாய்த் தலைமகள் சொல்லியது. - மதுரை இளம்பாலாசிரியன் சேந்தங்<br>
      கூத்தன்</strong>
    </p>
    <h2>
      103 பாலை
    </h2>
    <p>
      நிழல் அறு நனந்தலை, எழால் ஏறு குறித்த<br>
      கதிர்த்த சென்னி, நுணங்கு செந் நாவின்,<br>
      விதிர்த்த போலும் அம் நுண் பல் பொறி,<br>
      காமர் சேவல் ஏமம் சேப்ப;<br>
      முளி அரில் புலம்பப் போகி, முனாஅது 5
    </p>
    <p>
      முரம்பு அடைந்திருந்த மூரி மன்றத்து,<br>
      அதர் பார்த்து அல்கும் ஆ கெழு சிறுகுடி,<br>
      உறையுநர் போகிய ஓங்கு நிலை வியல் மனை,<br>
      இறை நிழல் ஒரு சிறைப் புலம்பு அயா உயிர்க்கும்<br>
      வெம் முனை அருஞ் சுரம் நீந்தி; தம்வயின் 10
    </p>
    <p>
      ஈண்டு வினை மருங்கின் மீண்டோர்மன் என,<br>
      நள்ளென் யாமத்து உயவுத்துணை ஆக<br>
      நம்மொடு பசலை நோன்று, தம்மொடு<br>
      தானே சென்ற நலனும்<br>
      நல்கார்கொல்லோ, நாம் நயந்திசினோரே? 15
    </p>
    <p>
      <strong>தலைமகன் பிரிவின்கண், தலைமகள் தோழிக்குச்<br>
      சொற்றது.- காவிரிப்பூம்பட்டினத்துச் செங்கண்ணனார்</strong>
    </p>
    <h2>
      104 முல்லை
    </h2>
    <p>
      வேந்து வினை முடித்தகாலை, தேம் பாய்ந்து<br>
      இன வண்டு ஆர்க்கும் தண் நறும் புறவின்<br>
      வென் வேல் இளையர் இன்புற, வலவன்<br>
      வள்பு வலித்து ஊரின் அல்லது, முள் உறின்<br>
      முந்நீர் மண்டிலம் ஆதி ஆற்றா 5
    </p>
    <p>
      நல் நால்கு பூண்ட கடும் பரி நெடுந் தேர்,<br>
      வாங்குசினை பொலிய ஏறி; புதல<br>
      பூங் கொடி அவரைப் பொய் அதள் அன்ன<br>
      உள் இல் வயிற்ற, வெள்ளை வெண் மறி,<br>
      மாழ்கியன்ன தாழ் பெருஞ் செவிய, 10
    </p>
    <p>
      புன் தலைச் சிறாரோடு உகளி, மன்றுழைக்<br>
      கவை இலை ஆரின் அம் குழை கறிக்கும்<br>
      சீறூர் பல பிறக்கு ஒழிய, மாலை<br>
      இனிது செய்தனையால் எந்தை! வாழிய!<br>
      பனி வார் கண்ணள் பல புலந்து உறையும் 15
    </p>
    <p>
      ஆய் தொடி அரிவை கூந்தற்<br>
      போது குரல் அணிய வேய்தந்தோயே!
    </p>
    <p>
      <strong>வினை முற்றி மீளும் தலைமகற்குத் தோழி<br>
      சொல்லியது.- மதுரை மருதன் இளநாகனார்</strong>
    </p>
    <h2>
      105 பாலை
    </h2>
    <p>
      அகல் அறை மலர்ந்த அரும்பு முதிர் வேங்கை<br>
      ஒள் இலைத் தொடலை தைஇ, மெல்லென<br>
      நல் வரை நாடன் தற்பாராட்ட<br>
      யாங்கு வல்லுநள்கொல் தானே தேம் பெய்து,<br>
      மணி செய் மண்டை தீம் பால் ஏந்தி, 5
    </p>
    <p>
      ஈனாத் தாயர் மடுப்பவும் உண்ணாள்,<br>
      நிழற் கயத்தன்ன நீள் நகர் வரைப்பின்<br>
      எம்முடைச் செல்வமும் உள்ளாள், பொய்ம் மருண்டு,<br>
      பந்து புடைப்பன்ன பாணிப் பல் அடிச்<br>
      சில் பரிக் குதிரை, பல் வேல் எழினி 10
    </p>
    <p>
      கெடல் அருந் துப்பின் விடுதொழில் முடிமார்,<br>
      கனை எரி நடந்த கல் காய் கானத்து<br>
      வினை வல் அம்பின் விழுத் தொடை மறவர்<br>
      தேம் பிழி நறுங் கள் மகிழின், முனை கடந்து,<br>
      வீங்கு மென் சுரைய ஏற்றினம் தரூஉம் 15
    </p>
    <p>
      முகை தலை திறந்த வேனிற்<br>
      பகை தலைமணந்த பல் அதர்ச் செலவே?
    </p>
    <p>
      <strong>மகட் போக்கிய தாய் சொல்லியது. -<br>
      தாயங்கண்ணனார்</strong>
    </p>
    <h2>
      106 மருதம்
    </h2>
    <p>
      எரி அகைந்தன்ன தாமரைப் பழனத்து,<br>
      பொரி அகைந்தன்ன பொங்கு பல் சிறு மீன்,<br>
      வெறி கொள் பாசடை, உணீஇயர், பைப்பயப்<br>
      பறை தபு முது சிரல் அசைபு வந்து இருக்கும்<br>
      துறைகேழ் ஊரன் பெண்டு தன் கொழுநனை 5
    </p>
    <p>
      நம்மொடு புலக்கும் என்ப நாம் அது<br>
      செய்யாம்ஆயினும், உய்யாமையின்,<br>
      செறிதொடி தௌர்ப்ப வீசி, சிறிது அவண்<br>
      உலமந்து வருகம் சென்மோ தோழி!<br>
      ஒளிறு வாட் தானைக் கொற்றச் செழியன் 10
    </p>
    <p>
      வெளிறு இல் கற்பின் மண்டு அமர் அடுதொறும்<br>
      களிறு பெறு வல்சிப் பாணன் எறியும்<br>
      தண்ணுமைக் கண்ணின் அலைஇயர், தன் வயிறே.<br>
      தலைமகள் தன்னைப் புறங்கூறினாளாகக் கேட்ட<br>
      <strong>பரத்தை, அவட்குப் பாங்காயினார் கேட்ப, சொல்லியது. - ஆலங்குடி வங்கனார்</strong>
    </p>
    <h2>
      107 பாலை
    </h2>
    <p>
      நீ செலவு அயரக் கேட்டொறும், பல நினைந்து,<br>
      அன்பின் நெஞ்சத்து, அயாஅப் பொறை மெலிந்த<br>
      என் அகத்து இடும்பை களைமார், நின்னொடு<br>
      கருங் கல் வியல் அறைக் கிடப்பி, வயிறு தின்று<br>
      இரும் புலி துறந்த ஏற்றுமான் உணங்கல், 5
    </p>
    <p>
      நெறி செல் வம்பலர் உவந்தனர் ஆங்கண்,<br>
      ஒலிகழை நெல்லின் அரிசியொடு ஓராங்கு<br>
      ஆன் நிலைப் பள்ளி அளை பெய்து அட்ட<br>
      வால் நிணம் உருக்கிய வாஅல் வெண் சோறு<br>
      புகர் அரைத் தேக்கின் அகல் இலை மாந்தும் 10
    </p>
    <p>
      கல்லா நீள் மொழிக் கத நாய் வடுகர்<br>
      வல் ஆண் அரு முனை நீந்தி, அல்லாந்து,<br>
      உகு மண் ஊறு அஞ்சும் ஒரு காற் பட்டத்து<br>
      இன்னா ஏற்றத்து இழுக்கி, முடம் கூர்ந்து,<br>
      ஒரு தனித்து ஒழிந்த உரனுடை நோன் பகடு 15
    </p>
    <p>
      அம் குழை இருப்பை அறை வாய் வான் புழல்<br>
      புல் உளைச் சிறாஅர் வில்லின் நீக்கி,<br>
      மரை கடிந்து ஊட்டும் வரைஅகச் சீறூர்<br>
      மாலை இன் துணைஆகி, காலைப்<br>
      பசு நனை நறு வீப் பரூஉப் பரல் உறைப்ப, 20
    </p>
    <p>
      மண மனை கமழும் கானம்<br>
      துணை ஈர் ஓதி என் தோழியும் வருமே.
    </p>
    <p>
      <strong>தோழி தலைமகள் குறிப்பு அறிந்து வந்து,<br>
      தலைமகற்குச் சொல்லியது.- காவிரிப்பூம்பட்டினத்துக் காரிக்கண்ணனார்</strong>
    </p>
    <h2>
      108 குறிஞ்சி
    </h2>
    <p>
      புணர்ந்தோர் புன்கண் அருளலும் உணர்ந்தோர்க்கு<br>
      ஒத்தன்றுமன்னால்! எவன்கொல்? முத்தம்<br>
      வரைமுதல் சிதறிய வை போல், யானைப்<br>
      புகர் முகம் பொருத புது நீர் ஆலி<br>
      பளிங்கு சொரிவது போல் பாறை வரிப்ப, 5
    </p>
    <p>
      கார் கதம்பட்ட கண் அகன் விசும்பின்<br>
      விடுபொறி ஞெகிழியின் கொடி பட மின்னி,<br>
      படு மழை பொழிந்த பானாட் கங்குல்,<br>
      ஆர் உயிர்த் துப்பின் கோள் மா வழங்கும்<br>
      இருளிடைத் தமியன் வருதல் யாவதும் 10
    </p>
    <p>
      அருளான் வாழி, தோழி! அல்கல்<br>
      விரவுப் பொறி மஞ்ஞை வெரீஇ, அரவின்<br>
      அணங்குடை அருந் தலை பை விரிப்பவைபோல்,<br>
      காயா மென் சினை தோய நீடிப்<br>
      பல் துடுப்பு எடுத்த அலங்கு குலைக் காந்தள் 15
    </p>
    <p>
      அணி மலர் நறுந் தாது ஊதும் தும்பி<br>
      கை ஆடு வட்டின் தோன்றும்<br>
      மை ஆடு சென்னிய மலைகிழவோனே.
    </p>
    <p>
      <strong>தலைமகன் சிறைப்புறத்தானாக, தலைமகட்குச்<br>
      சொல்லுவாளாய், தோழி சொல்லியது. - தங்கால் பொற்கொல்லனார்</strong>
    </p>
    <h2>
      109 பாலை
    </h2>
    <p>
      பல் இதழ் மென் மலர் உண்கண், நல் யாழ்<br>
      நரம்பு இசைத்தன்ன இன் தீம் கிளவி,<br>
      நலம் நல்கு ஒருத்தி இருந்த ஊரே<br>
      கோடு உழு களிற்றின் தொழுதி ஈண்டிக்<br>
      காடு கால்யாத்த நீடு மரச் சோலை 5
    </p>
    <p>
      விழை வெளில் ஆடும் கழை வளர் நனந்தலை,<br>
      வெண் நுனை அம்பின் விசை இட வீழ்ந்தோர்<br>
      எண்ணு வரம்பு அறியா உவல் இடு பதுக்கைச்<br>
      சுரம் கெழு கவலை கோட்பால் பட்டென,<br>
      வழங்குநர் மடிந்த அத்தம் இறந்தோர், 10
    </p>
    <p>
      கைப்பொருள் இல்லைஆயினும், மெய்க் கொண்டு<br>
      இன் உயிர் செகாஅர் விட்டு அகல் தப்பற்குப்<br>
      பெருங் களிற்று மருப்பொடு வரி அதள் இறுக்கும்<br>
      அறன் இல் வேந்தன் ஆளும்<br>
      வறன் உறு குன்றம் பல விலங்கினவே. 15
    </p>
    <p>
      <strong>இடைச் சுரத்துத் தலைமகன் தன்<br>
      நெஞ்சிற்குச் சொல்லியது.- கடுந்தொடைக் காவினார்</strong>
    </p>
    <h2>
      110 நெய்தல்
    </h2>
    <p>
      அன்னை அறியினும் அறிக; அலர்வாய்<br>
      அம் மென் சேரி கேட்பினும் கேட்க;<br>
      பிறிது ஒன்று இன்மை அறியக் கூறி,<br>
      கொடுஞ் சுழிப் புகாஅர்த் தெய்வம் நோக்கி,<br>
      கடுஞ் சூள் தருகுவன், நினக்கே; கானல் 5
    </p>
    <p>
      தொடலை ஆயமொடு கடல் உடன் ஆடியும்,<br>
      சிற்றில் இழைத்தும், சிறு சோறு குவைஇயும்,<br>
      வருந்திய வருத்தம் தீர, யாம் சிறிது<br>
      இருந்தனமாக, எய்த வந்து,<br>
      'தட மென் பணைத் தோள் மட நல்லீரே! 10
    </p>
    <p>
      எல்லும் எல்லின்று; அசைவு மிக உடையேன்;<br>
      மெல் இலைப் பரப்பின் விருந்து உண்டு, யானும் இக்<br>
      கல்லென் சிறுகுடித் தங்கின் மற்று எவனோ?'<br>
      என மொழிந்தனனே, ஒருவன். அவற் கண்டு,<br>
      இறைஞ்சிய முகத்தெம் புறம் சேர்பு பொருந்தி, 15
    </p>
    <p>
      'இவை நுமக்கு உரிய அல்ல; இழிந்த<br>
      கொழு மீன் வல்சி' என்றனம், இழுமென.<br>
      'நெடுங் கொடி நுடங்கும் நாவாய் தோன்றுவ<br>
      காணாமோ?' எனக் காலின் சிதையா,<br>
      நில்லாது பெயர்ந்த பல்லோருள்ளும் 20
    </p>
    <p>
      என்னே குறித்த நோக்கமொடு, 'நன்னுதால்!<br>
      ஒழிகோ யான்?' என அழிதகக் கூறி,<br>
      யான் 'பெயர்க' என்ன, நோக்கி, தான் தன்<br>
      நெடுந் தேர்க் கொடிஞ்சி பற்றி<br>
      நின்றோன் போலும் என்றும் என் மகட்கே. 25
    </p>
    <p>
      <strong>தோழி செவிலித்தாய்க்கு அறத்தொடு நின்றது.<br>
      - போந்தைப் பசலையார்</strong>
    </p>
    <h2>
      111 பாலை
    </h2>
    <p>
      உள் ஆங்கு உவத்தல் செல்லார், கறுத்தோர்<br>
      எள்ளல் நெஞ்சத்து ஏஎச் சொல் நாணி<br>
      வருவர் வாழி, தோழி! அரச<br>
      யானை கொண்ட துகிற் கொடி போல,<br>
      அலந்தலை ஞெமையத்து வலந்த சிலம்பி 5
    </p>
    <p>
      ஓடைக் குன்றத்துக் கோடையொடு துயல்வர,<br>
      மழை என மருண்ட மம்மர் பல உடன்<br>
      ஓய்களிறு எடுத்த நோயுடை நெடுங் கை<br>
      தொகுசொற் கோடியர் தூம்பின் உயிர்க்கும்<br>
      அத்தக் கேழல் அட்ட நற் கோள் 10
    </p>
    <p>
      செந்நாய் ஏற்றை கம்மென ஈர்ப்ப,<br>
      குருதி ஆரும் எருவைச் செஞ் செவி,<br>
      மண்டு அமர் அழுவத்து எல்லிக் கொண்ட<br>
      புண் தேர் விளக்கின், தோன்றும்<br>
      விண் தோய் பிறங்கல் மலை இறந்தோரே. 15
    </p>
    <p>
      <strong>தலைமகன் பிரிவின்கண் தோழி தலைமகளை<br>
      ஆற்றுவித்தது.- பாலை பாடிய பெருங்கடுங்கோ</strong>
    </p>
    <h2>
      112 குறிஞ்சி
    </h2>
    <p>
      கூனல் எண்கின் குறு நடைத் தொழுதி<br>
      சிதலை செய்த செந் நிலைப் புற்றின்<br>
      மண் புனை நெடுங் கோடு உடைய வாங்கி,<br>
      இரை நசைஇப் பரிக்கும் அரைநாட் கங்குல்<br>
      ஈன்று அணி வயவுப் பிணப் பசித்தென, மறப் புலி 5
    </p>
    <p>
      ஒளிறு ஏந்து மருப்பின் களிறு அட்டுக் குழுமும்<br>
      பனி இருஞ் சோலை, 'எமியம்' என்னாய்,<br>
      தீங்கு செய்தனையே, ஈங்கு வந்தோயே;<br>
      நாள் இடைப்படின், என் தோழி வாழாள்;<br>
      தோளிடை முயக்கம் நீயும் வெய்யை; 10
    </p>
    <p>
      கழியக் காதலர்ஆயினும், சான்றோர்<br>
      பழியொடு வரூஉம் இன்பம் வெஃகார்;<br>
      வரையின் எவனோ? வான் தோய் வெற்ப!<br>
      கணக் கலை இகுக்கும் கறி இவர் சிலம்பின்<br>
      மணப்பு அருங் காமம் புணர்ந்தமை அறியார், 15
    </p>
    <p>
      தொன்று இயல் மரபின் மன்றல் அயர,<br>
      பெண் கோள் ஒழுக்கம் கண் கொள நோக்கி,<br>
      நொதுமல் விருந்தினம் போல, இவள்<br>
      புது நாண் ஒடுக்கமும் காண்குவம், யாமே.
    </p>
    <p>
      <strong>இரவுக்குறி வந்த தலைமகனை எதிர்ப்பட்டு<br>
      நின்று, தோழி சொல்லி, வரைவு கடாயது. - நெய்தற்சாய்த்துய்த்த ஆவூர் கிழார்</strong>
    </p>
    <h2>
      113 பாலை
    </h2>
    <p>
      நன்று அல் காலையும் நட்பின் கோடார்,<br>
      சென்று வழிப்படூஉம் திரிபு இல் சூழ்ச்சியின்,<br>
      புன் தலை மடப் பிடி அகவுநர் பெருமகன்<br>
      மா வீசு வண் மகிழ் அஃதை போற்றி,<br>
      காப்புக் கைந்நிறுத்த பல் வேல் கோசர் 5
    </p>
    <p>
      இளங் கள் கமழும் நெய்தல்அம் செறுவின்<br>
      வளம் கெழு நல் நாடு அன்ன என் தோள் மணந்து,<br>
      அழுங்கல் மூதூர் அலர் எடுத்து அரற்ற,<br>
      நல்காது துறந்த காதலர், 'என்றும்<br>
      கல் பொரூஉ மெலியாப் பரட்டின் நோன் அடி 10
    </p>
    <p>
      அகல்சூல் அம் சுரைப் பெய்த வல்சியர்<br>
      இகந்தனர்ஆயினும், இடம் பார்த்துப் பகைவர்<br>
      ஓம்பினர் உறையும் கூழ் கெழு குறும்பில்<br>
      குவை இமில் விடைய வேற்று ஆ ஒய்யும்<br>
      கனை இருஞ் சுருணைக் கனி காழ் நெடு வேல் 15
    </p>
    <p>
      விழவு அயர்ந்தன்ன கொழும் பல் திற்றி<br>
      எழாஅப் பாணன் நல் நாட்டு உம்பர்,<br>
      நெறி செல் வம்பலர்க் கொன்ற தெவ்வர்<br>
      எறிபடை கழீஇய சேயரிச் சில் நீர்<br>
      அறுதுறை அயிர் மணற் படுகரைப் போகி, 20
    </p>
    <p>
      சேயர்' என்றலின், சிறுமை உற்ற என்<br>
      கையறு நெஞ்சத்து எவ்வம் நீங்க,<br>
      அழாஅம் உறைதலும் உரியம் பராரை<br>
      அலங்கல் அம் சினைக் குடம்பை புல்லெனப்<br>
      புலம் பெயர் மருங்கில் புள் எழுந்தாங்கு, 25
    </p>
    <p>
      மெய் இவண் ஒழியப் போகி, அவர்<br>
      செய்வினை மருங்கில் செலீஇயர், என் உயிரே!
    </p>
    <p>
      <strong>தலைமகன் பிரிவின்கண் தலைமகள் தோழிக்குச்<br>
      சொல்லியது. - கல்லாடனார்</strong>
    </p>
    <h2>
      114 முல்லை
    </h2>
    <p>
      'கேளாய், எல்ல! தோழி! வேலன்<br>
      வெறி அயர் களத்துச் சிறு பல தாஅய<br>
      விரவு வீ உறைத்த ஈர் நறும் புறவின்,<br>
      உரவுக் கதிர் மழுங்கிய கல் சேர் ஞாயிறு,<br>
      அரவு நுங்கு மதியின், ஐயென மறையும் 5
    </p>
    <p>
      சிறு புன் மாலையும் உள்ளார் அவர்' என,<br>
      நப் புலந்து உறையும் எவ்வம் நீங்க,<br>
      நூல் அறி வலவ! கடவுமதி, உவக்காண்<br>
      நெடுங் கொடி நுடங்கும் வான் தோய் புரிசை,<br>
      யாமம் கொள்பவர் நாட்டிய நளி சுடர் 10
    </p>
    <p>
      வானக மீனின் விளங்கித் தோன்றும்,<br>
      அருங் கடிக் காப்பின், அஞ்சு வரு, மூதூர்த்<br>
      திருநகர் அடங்கிய மாசு இல் கற்பின்,<br>
      அரி மதர் மழைக் கண், அமை புரை பணைத் தோள்,<br>
      அணங்கு சால், அரிவையைக் காண்குவம் 15
    </p>
    <p>
      பொலம்படைக் கலி மாப் பூண்ட தேரே.
    </p>
    <p>
      <strong>வினை முற்றி மீளும் தலைமகன்<br>
      தேர்ப்பாகற்குச் சொல்லியது. - .......</strong>
    </p>
    <h2>
      115 பாலை
    </h2>
    <p>
      அழியா விழவின், அஞ்சுவரு மூதூர்ப்<br>
      பழி இலர்ஆயினும், பலர் புறங்கூறும்<br>
      அம்பல் ஒழுக்கமும் ஆகியர்; வெஞ் சொல்<br>
      சேரிஅம் பெண்டிர் எள்ளினும் எள்ளுக;<br>
      நுண் பூண் எருமை குட நாட்டன்ன என் 5
    </p>
    <p>
      ஆய்நலம் தொலையினும் தொலைக; என்றும்<br>
      நோய் இலராக, நம் காதலர் வாய் வாள்<br>
      எவ்வி வீழ்ந்த செருவில் பாணர்<br>
      கைதொழு மரபின் முன் பரித்து இடூஉப் பழிச்சிய<br>
      வள் உயிர் வணர் மருப்பு அன்ன, ஒள் இணர்ச் 10
    </p>
    <p>
      சுடர்ப் பூங் கொன்றை ஊழுறு விளைநெற்று<br>
      அறைமிசைத் தாஅம் அத்த நீளிடை,<br>
      பிறை மருள் வான் கோட்டு அண்ணல் யானை,<br>
      சினம் மிகு முன்பின், வாம் மான், அஞ்சி<br>
      இனம் கொண்டு ஒளிக்கும் அஞ்சுவரு கவலை, 15
    </p>
    <p>
      நன்னர் ஆய்கவின் தொலைய, சேய் நாட்டு,<br>
      நம் நீத்து உறையும் பொருட்பிணிக்<br>
      கூடாமையின், நீடியோரே.
    </p>
    <p>
      <strong>பிரிவிடை வற்புறுக்கும் தோழிக்குத்<br>
      தலைமகள் சொல்லியது. - மாமூலனார்</strong>
    </p>
    <h2>
      116 மருதம்
    </h2>
    <p>
      எரி அகைந்தன்ன தாமரை இடை இடை<br>
      அரிந்து கால் குவித்த செந் நெல் வினைஞர்<br>
      கள் கொண்டு மறுகும் சாகாடு அளற்று உறின்,<br>
      ஆய் கரும்பு அடுக்கும் பாய்புனல் ஊர! 5 பெரிய நாண் இலைமன்ற; 'பொரி எனப்<br>
      5
    </p>
    <p>
      புன்கு அவிழ் அகன்துறைப் பொலிய, ஒள் நுதல்,<br>
      நறு மலர்க்காண் வரும் குறும் பல் கூந்தல்,<br>
      மாழை நோக்கின், காழ் இயல் வன முலை,<br>
      எஃகுடை எழில் நலத்து, ஒருத்தியொடு நெருநை<br>
      வைகுபுனல் அயர்ந்தனை' என்ப; அதுவே, 10
    </p>
    <p>
      பொய் புறம் பொதிந்து, யாம் கரப்பவும், கையிகந்து<br>
      அலர் ஆகின்றால் தானே; மலர்தார்,<br>
      மை அணி யானை, மறப் போர்ச் செழியன்<br>
      பொய்யா விழவின் கூடற் பறந்தலை,<br>
      உடன் இயைந்து எழுந்த இரு பெரு வேந்தர் 15
    </p>
    <p>
      கடல் மருள் பெரும் படை கலங்கத் தாக்கி,<br>
      இரங்குஇசை முரசம் ஒழிய, பரந்து அவர்<br>
      ஓடுபுறம் கண்ட ஞான்றை,
    </p>
    <p>
      <strong>ஆடு கொள் வியன் களத்து ஆர்ப்பினும் பெரிதே.<br>
      தோழி தலைமகனை வாயில் மறுத்தது. - பரணர்</strong>
    </p>
    <h2>
      117 பாலை
    </h2>
    <p>
      மௌவலொடு மலர்ந்த மாக் குரல் நொச்சியும்,<br>
      அவ் வரி அல்குல் ஆயமும், உள்ளாள்,<br>
      ஏதிலன் பொய்ம்மொழி நம்பி, ஏர் வினை<br>
      வளம் கெழு திரு நகர் புலம்பப் போகி,<br>
      வெருவரு கவலை ஆங்கண், அருள்வர, 5
    </p>
    <p>
      கருங் கால் ஓமை ஏறி, வெண் தலைப்<br>
      பருந்து பெடை பயிரும் பாழ் நாட்டு ஆங்கண்,<br>
      பொலந்தொடி தௌர்ப்ப வீசி; சேவடிச்<br>
      சிலம்பு நக இயலிச் சென்ற என் மகட்கே<br>
      சாந்து உளர் வணர் குரல் வாரி, வகைவகுத்து; 10
    </p>
    <p>
      யான் போது துணைப்ப, தகரம் மண்ணாள்,<br>
      தன் ஓரன்ன தகை வெங் காதலன்<br>
      வெறி கமழ் பல் மலர் புனையப் பின்னுவிட,<br>
      சிறுபுறம் புதைய நெறிபு தாழ்ந்தனகொல்<br>
      நெடுங் கால் மாஅத்து ஊழுறு வெண் பழம் 15
    </p>
    <p>
      கொடுந் தாள் யாமை பார்ப்பொடு கவரும்<br>
      பொய்கை சூழ்ந்த, பொய்யா யாணர்,<br>
      வாணன் சிறுகுடி வடாஅது<br>
      தீம் நீர்க் கான்யாற்று அவிர்அறல் போன்றே?
    </p>
    <p>
      <strong>மகட் போக்கிய செவிலித்தாய் சொல்லியது. -<br>
      .........</strong>
    </p>
    <h2>
      118 குறிஞ்சி
    </h2>
    <p>
      கறங்கு வெள் அருவி பிறங்கு மலைக் கவாஅன்,<br>
      தேம் கமழ் இணர வேங்கை சூடி,<br>
      தொண்டகப் பறைச் சீர் பெண்டிரொடு விரைஇ,<br>
      மறுகில் தூங்கும் சிறுகுடிப் பாக்கத்து,<br>
      இயல் முருகு ஒப்பினை, வய நாய் பிற்பட, 5
    </p>
    <p>
      பகல் வரின், கவ்வை அஞ்சுதும்; இகல் கொள,<br>
      இரும் பிடி கன்றொடு விரைஇய கய வாய்ப்<br>
      பெருங் கை யானைக் கோள் பிழைத்து, இரீஇய<br>
      அடு புலி வழங்கும் ஆர் இருள் நடு நாள்<br>
      தனியை வருதல் அதனினும் அஞ்சுதும். 10
    </p>
    <p>
      என் ஆகுவள்கொல்தானே? பல் நாள்<br>
      புணர் குறி செய்த புலர்குரல் ஏனல்<br>
      கிளி கடி பாடலும் ஒழிந்தனள்;<br>
      அளியள்தான், நின் அளி அலது இலளே!
    </p>
    <p>
      <strong>செறிப்பு அறிவுறீஇ, 'இரவும் பகலும் வாரல்'<br>
      என்று வரைவு கடாஅயது.- கபிலர்</strong>
    </p>
    <h2>
      119 பாலை
    </h2>
    <p>
      'நுதலும் தோளும், திதலை அல்குலும்,<br>
      வண்ணமும், வனப்பும், வரியும், வாட<br>
      வருந்துவள், இவள்' எனத் திருந்துபு நோக்கி,<br>
      'வரைவு நன்று' என்னாது அகலினும், அவர் வறிது,<br>
      ஆறு செல் மாக்கள் அறுத்த பிரண்டை, 5
    </p>
    <p>
      ஏறு பெறு பாம்பின் பைந் துணி கடுப்ப,<br>
      நெறி அயல் திரங்கும் அத்தம், வெறி கொள,<br>
      உமண் சாத்து இறந்த ஒழி கல் அடுப்பில்<br>
      நோன் சிலை மழவர் ஊன் புழுக்கு அயரும்<br>
      சுரன் வழக்கு அற்றது என்னாது, உரம் சிறந்து, 10
    </p>
    <p>
      நெய்தல் உருவின் ஐது இலங்கு அகல் இலை,<br>
      தொடை அமை பீலிப் பொலிந்த கடிகை,<br>
      மடை அமை திண் சுரை, மாக் காழ் வேலொடு<br>
      தணி அமர் அழுவம் தம்மொடு துணைப்ப,<br>
      துணிகுவர்கொல்லோ தாமே துணிகொள 15
    </p>
    <p>
      மறப் புலி உழந்த வசி படு சென்னி<br>
      உறுநோய் வருத்தமொடு உணீஇய மண்டி,<br>
      படி முழம் ஊன்றிய நெடு நல் யானை<br>
      கை தோய்த்து உயிர்க்கும் வறுஞ் சுனை,<br>
      மை தோய் சிமைய, மலைமுதல் ஆறே? 20
    </p>
    <p>
      <strong>செலவு உணர்த்திய தோழிக்குத் தலைமகள்<br>
      சொற்றது; தோழி தலைமகட்குச் சொற்றதூஉம் ஆம். - குடவாயிற் கீரத்தனார்</strong>
    </p>
    <h2>
      120 நெய்தல்
    </h2>
    <p>
      நெடு வேள் மார்பின் ஆரம் போல,<br>
      செவ் வாய் வானம் தீண்டி, மீன் அருந்தும்<br>
      பைங் காற் கொக்கினம் நிரை பறை உகப்ப,<br>
      எல்லை பைப்பயக் கழிப்பி, குடவயின்<br>
      கல் சேர்ந்தன்றே, பல் கதிர் ஞாயிறு 5
    </p>
    <p>
      மதர் எழில் மழைக் கண் கலுழ, இவளே<br>
      பெரு நாண் அணிந்த சிறு மென் சாயல்<br>
      மாண் நலம் சிதைய ஏங்கி, ஆனாது,<br>
      அழல் தொடங்கினளே பெரும! அதனால்<br>
      கழிச் சுறா எறிந்த புண் தாள் அத்திரி 10
    </p>
    <p>
      நெடு நீர் இருங் கழிப் பரி மெலிந்து, அசைஇ,<br>
      வல் வில் இளையரொடு எல்லிச் செல்லாது,<br>
      சேர்ந்தனை செலினே சிதைகுவது உண்டோ<br>
      பெண்ணை ஓங்கிய வெண் மணற் படப்பை<br>
      அன்றில் அகவும் ஆங்கண், 15
    </p>
    <p>
      சிறு குரல் நெய்தல் எம் பெருங் கழி நாட்டே?
    </p>
    <p>
      <strong>தோழி, பகற்குறிக்கண் தலைமகனை இடத்து<br>
      உய்த்து வந்து, தலைமகனை எதிர்ப்பட்டு நின்று சொல்லியது. - நக்கீரனார்</strong>
    </p>
    <h2>
      121 பாலை
    </h2>
    <p>
      நாம் நகை உடையம் நெஞ்சே! கடுந் தெறல்<br>
      வேனில் நீடிய வான் உயர் வழிநாள்,<br>
      வறுமை கூரிய மண் நீர்ச் சிறு குளத்<br>
      தொடுகுழி மருங்கில் துவ்வாக் கலங்கல்<br>
      கன்றுடை மடப் பிடிக் கயந்தலை மண்ணி, 5
    </p>
    <p>
      சேறு கொண்டு ஆடிய வேறுபடு வயக் களிறு<br>
      செங் கோல் வால் இணர் தயங்கத் தீண்டி,<br>
      சொரி புறம் உரிஞிய நெறி அயல் மரா அத்து<br>
      அல்குறு வரி நிழல் அசைஇ, நம்மொடு<br>
      தான் வரும் என்ப, தட மென் தோளி 10
    </p>
    <p>
      உறுகண் மழவர் உருள் கீண்டிட்ட<br>
      ஆறு செல் மாக்கள் சோறு பொதி வெண் குடை<br>
      கனை விசைக் கடு வளி எடுத்தலின், துணை செத்து<br>
      வெருள் ஏறு பயிரும் ஆங்கண்,<br>
      கரு முக முசுவின் கானத்தானே. 15
    </p>
    <p>
      <strong>தோழியால் தலைமகளை உடன்வரும் எனக் கேட்ட<br>
      தலைமகன் நெஞ்சிற்குச் சொல்லியது. - மதுரை மருதன் இளநாகன்</strong>
    </p>
    <h2>
      122 குறிஞ்சி
    </h2>
    <p>
      இரும் பிழி மகாஅர் இவ் அழுங்கல் மூதூர்<br>
      விழவு இன்றுஆயினும் துஞ்சாது ஆகும்;<br>
      மல்லல் ஆவண மறுகு உடன் மடியின்,<br>
      வல் உரைக் கடுஞ் சொல் அன்னை துஞ்சாள்;<br>
      பிணி கோள் அருஞ் சிறை அன்னை துஞ்சின், 5
    </p>
    <p>
      துஞ்சாக் கண்ணர் காவலர் கடுகுவர்;<br>
      இலங்குவேல் இளையர் துஞ்சின், வை எயிற்று<br>
      வலம் சுரித் தோகை ஞாளி மகிழும்;<br>
      அர வாய் ஞமலி மகிழாது மடியின்,<br>
      பகல் உரு உறழ நிலவுக் கான்று விசும்பின் 10
    </p>
    <p>
      அகல்வாய் மண்டிலம் நின்று விரியும்மே;<br>
      திங்கள் கல் சேர்பு கனை இருள் மடியின்,<br>
      இல் எலி வல்சி வல் வாய்க் கூகை<br>
      கழுது வழங்கு யாமத்து அழிதகக் குழறும்;<br>
      வளைக்கண் சேவல் வாளாது மடியின், 15
    </p>
    <p>
      மனைச் செறி கோழி மாண் குரல் இயம்பும்;<br>
      எல்லாம் மடிந்தகாலை, ஒரு நாள்<br>
      நில்லா நெஞ்சத்து அவர் வாரலரே; அதனால்,<br>
      அரி பெய் புட்டில் ஆர்ப்பப் பரி சிறந்து,<br>
      ஆதி போகிய பாய்பரி நன் மா 20
    </p>
    <p>
      நொச்சி வேலித் தித்தன் உறந்தைக்<br>
      கல் முதிர் புறங்காட்டு அன்ன<br>
      பல் முட்டின்றால் தோழி! நம் களவே.<br>
      தலைமகன் சிறைப்புறத்தானாக, தோழிக்குச்
    </p>
    <p>
      <strong>சொல்லுவாளாய், தலைமகன் சொற்றது; தோழி சொல் எடுப்ப, தலைமகள் சொல்லியதூஉம் ஆம். -<br>
      பரணர்</strong>
    </p>
    <h2>
      123 பாலை
    </h2>
    <p>
      உண்ணாமையின் உயங்கிய மருங்கின்<br>
      ஆடாப் படிவத்து ஆன்றோர் போல,<br>
      வரை செறி சிறு நெறி நிரைபுடன் செல்லும்<br>
      கான யானை கவின் அழி குன்றம்<br>
      இறந்து, பொருள் தருதலும் ஆற்றாய்; சிறந்த 5
    </p>
    <p>
      சில் ஐங் கூந்தல் நல் அகம் பொருந்தி<br>
      ஒழியின், வறுமை அஞ்சுதி; அழிதகவு<br>
      உடைமதி வாழிய, நெஞ்சே! நிலவு என<br>
      நெய் கனி நெடு வேல் எஃகின் இமைக்கும்<br>
      மழை மருள் பல் தோல் மா வண் சோழர் 10
    </p>
    <p>
      கழை மாய் காவிரிக் கடல் மண்டு பெருந் துறை,<br>
      இறவொடு வந்து கோதையொடு பெயரும்<br>
      பெருங் கடல் ஓதம் போல,<br>
      ஒன்றில் கொள்ளாய், சென்று தரு பொருட்கே.
    </p>
    <p>
      <strong>தலைமகன் இடைச் சுரத்துத் தன்<br>
      நெஞ்சிற்குச் சொல்லியது. - காவிரிப்பூம்பட்டினத் துக் காரிக் கண்ணனார்</strong>
    </p>
    <h2>
      124 முல்லை
    </h2>
    <p>
      'நன் கலம் களிற்றொடு நண்ணார் ஏந்தி,<br>
      வந்து திறை கொடுத்து, வணங்கினர், வழிமொழிந்து<br>
      சென்றீக' என்பஆயின், வேந்தனும்<br>
      நிலம் வகுந்துறாஅ ஈண்டிய தானையொடு<br>
      இன்றே புகுதல் வாய்வது; நன்றே. 5
    </p>
    <p>
      மாட மாண் நகர்ப் பாடு அமை சேக்கைத்<br>
      துனி தீர் கொள்கை நம் காதலி இனிதுற,<br>
      பாசறை வருத்தம் வீட, நீயும்<br>
      மின்னு நிமிர்ந்தன்ன பொன் இயற் புனை படை,<br>
      கொய்சுவல், புரவி, கை கவர் வயங்கு பரி, 10
    </p>
    <p>
      வண் பெயற்கு அவிழ்ந்த பைங் கொடி முல்லை<br>
      வீ கமழ் நெடு வழி ஊதுவண்டு இரிய,<br>
      காலை எய்த, கடவுமதி மாலை<br>
      அந்திக் கோவலர் அம் பணை இமிழ் இசை<br>
      அரமிய வியலகத்து இயம்பும் 15
    </p>
    <p>
      நிரை நிலை ஞாயில் நெடு மதில் ஊரே.
    </p>
    <p>
      <strong>தலைமகன் தேர்ப்பாகற்கு உரைத்தது. - மதுரை<br>
      அறுவை வாணிகன் இளவேட்டனார்</strong>
    </p>
    <h2>
      125 பாலை
    </h2>
    <p>
      அரம் போழ் அவ் வளை தோள் நிலை நெகிழ,<br>
      நிரம்பா வாழ்க்கை நேர்தல் வேண்டி<br>
      இரங் காழ் அன்ன அரும்பு முதிர் ஈங்கை<br>
      ஆலி அன்ன வால் வீ தாஅய்,<br>
      வை வால் ஓதி மைஅணல் ஏய்ப்பத் 5
    </p>
    <p>
      தாது உறு குவளைப்போது பிணி அவிழ,<br>
      படாஅப் பைங் கண் பா அடிக் கய வாய்க்<br>
      கடாஅம் மாறிய யானை போல,<br>
      பெய்து வறிது ஆகிய பொங்கு செலற் கொண்மூ<br>
      மை தோய் விசும்பின் மாதிரத்து உழிதர, 10
    </p>
    <p>
      பனி அடூஉ நின்ற பானாட் கங்குல்<br>
      தனியோர் மதுகை தூக்காய், தண்ணென,<br>
      முனிய அலைத்தி, முரண் இல் காலை;<br>
      கைதொழு மரபின் கடவுள் சான்ற<br>
      செய்வினை மருங்கின் சென்றோர் வல் வரின் 15
    </p>
    <p>
      விரிஉளைப் பொலிந்த பரியுடை நல் மான்<br>
      வெருவரு தானையொடு வேண்டு புலத்து இறுத்த<br>
      பெரு வளக் கரிகால் முன்னிலைச் செல்லார்,<br>
      சூடா வாகைப் பறந்தலை, ஆடு பெற<br>
      ஒன்பது குடையும் நன் பகல் ஒழித்த 20
    </p>
    <p>
      பீடு இல் மன்னர் போல,<br>
      ஓடுவை மன்னால் வாடை! நீ எமக்கே.
    </p>
    <p>
      <strong>தலைமகன் வினை முற்றி மீண்டமை உணர்ந்த தோழி<br>
      தலைமகட்குச் சொல்லியது. -பரணர்</strong>
    </p>
    <h2>
      126 மருதம்
    </h2>
    <p>
      நின் வாய் செத்து நீ பல உள்ளி,<br>
      பெரும் புன் பைதலை வருந்தல் அன்றியும்,<br>
      மலைமிசைத் தொடுத்த மலிந்து செலல் நீத்தம்<br>
      தலை நாள் மா மலர் தண் துறைத் தயங்கக்<br>
      கடற்கரை மெலிக்கும் காவிரிப் பேரியாற்று 5
    </p>
    <p>
      அறல் வார் நெடுங் கயத்து அரு நிலை கலங்க,<br>
      மால் இருள் நடுநாட் போகி, தன் ஐயர்<br>
      காலைத் தந்த கணைக் கோட்டு வாளைக்கு,<br>
      அவ் வாங்கு உந்தி, அம் சொல், பாண்மகள்,<br>
      நெடுங் கொடி நுடங்கும் நறவு மலி மறுகில் 10
    </p>
    <p>
      பழஞ் செந் நெல்லின் முகவை கொள்ளாள்,<br>
      கழங்கு உறழ் முத்தமொடு நன்கலம் பெறூஉம்<br>
      பயம் கெழு வைப்பிற் பல் வேல் எவ்வி<br>
      நயம் புரி நன் மொழி அடக்கவும் அடங்கான்,<br>
      பொன் இணர் நறு மலர்ப் புன்னை வெஃகி, 15
    </p>
    <p>
      திதியனொடு பொருத அன்னி போல<br>
      விளிகுவைகொல்லோ, நீயே கிளி எனச்<br>
      சிறிய மிழற்றும் செவ் வாய், பெரிய<br>
      கயல் என அமர்த்த உண்கண், புயல் எனப்<br>
      புறம் தாழ்பு இருளிய பிறங்கு குரல் ஐம்பால், 20
    </p>
    <p>
      மின் நேர் மருங்குல், குறுமகள்<br>
      பின்னிலை விடாஅ மடம் கெழு நெஞ்சே? 25
    </p>
    <p>
      <strong>உணர்ப்புவயின் வாரா ஊடற்கண், தலைமகன் தன்<br>
      நெஞ்சிற்குச் சொல்லியது; அல்ல குறிப்பிட்டு அழிந்ததூஉம் ஆம்; தோழியைப் பின்னின்ற<br>
      தலைமகன் தன் நெஞ்சிற்குச சொல்லியதூஉம் ஆம். - நக்கீரர்</strong>
    </p>
    <h2>
      127 பாலை
    </h2>
    <p>
      இலங்கு வளை நெகிழச் சாஅய், அல்கலும்,<br>
      கலங்குஅஞர் உழந்து, நாம் இவண் ஒழிய<br>
      வலம் படு முரசிற் சேரலாதன்<br>
      முந்நீர் ஓட்டிக் கடம்பு அறுத்து, இமயத்து<br>
      முன்னோர் மருள வணங்குவில் பொறித்து, 5
    </p>
    <p>
      நல் நகர் மரந்தை முற்றத்து ஒன்னார்<br>
      பணி திறை தந்த பாடுசால் நன்கலம்<br>
      பொன்செய் பாவை வயிரமொடு ஆம்பல்<br>
      ஒன்று வாய் நிறையக் குவைஇ, அன்று அவண்<br>
      நிலம் தினத் துறந்த நிதியத்து அன்ன 10
    </p>
    <p>
      ஒரு நாள் ஒரு பகற் பெறினும், வழிநாள்<br>
      தங்கலர் வாழி, தோழி! செங் கோற்<br>
      கருங் கால் மராத்து வாஅல் மெல் இணர்<br>
      சுரிந்து வணர் பித்தை பொலியச் சூடி,<br>
      கல்லா மழவர் வில் இடம் தழீஇ, 15
    </p>
    <p>
      வருநர்ப் பார்க்கும் வெருவரு கவலை<br>
      மொழி பெயர் தேஎத்தர் ஆயினும்,<br>
      பழி தீர் காதலர் சென்ற நாட்டே.
    </p>
    <p>
      <strong>பிரிவிடை ஆற்றாளாகிய தலைமகளைத் தோழி<br>
      வற்புறுத்தியது. - மாமூலனார்</strong>
    </p>
    <h2>
      128 குறிஞ்சி
    </h2>
    <p>
      மன்று பாடு அவிந்து மனை மடிந்தன்றே;<br>
      கொன்றோரன்ன கொடுமையோடு இன்றே<br>
      யாமம் கொள வரின் கனைஇ, காமம்<br>
      கடலினும் உரைஇ, கரை பொழியும்மே.<br>
      எவன்கொல் வாழி, தோழி! மயங்கி 5
    </p>
    <p>
      இன்னம் ஆகவும், நன்னர் நெஞ்சம்<br>
      என்னொடும் நின்னொடும் சூழாது, கைம்மிக்கு,<br>
      இறும்பு பட்டு இருளிய இட்டு அருஞ் சிலம்பில்<br>
      குறுஞ் சுனைக் குவளை வண்டு படச் சூடி,<br>
      கான நாடன் வரூஉம், யானைக் 10
    </p>
    <p>
      கயிற்றுப் புறத்தன்ன, கல்மிசைச் சிறு நெறி,<br>
      மாரி வானம் தலைஇ நீர் வார்பு,<br>
      இட்டு அருங் கண்ண படுகுழி இயவின்,<br>
      இருளிடை மிதிப்புழி நோக்கி, அவர்<br>
      தளர்அடி தாங்கிய சென்றது, இன்றே? 15
    </p>
    <p>
      <strong>இரவுக்குறி வந்த தலைமகன்<br>
      சிறைப்புறத்தானாக, தலைமகள் தோழிக்குச் சொல்லுவாளாய்ச் சொல்லியது. - கபிலர்</strong>
    </p>
    <h2>
      129 பாலை
    </h2>
    <p>
      'உள்ளல் வேண்டும் ஒழிந்த பின்' என<br>
      நள்ளென் கங்குல் நடுங்கு துணை ஆயவர்<br>
      நின் மறந்து உறைதல் யாவது? 'புல் மறைந்து<br>
      அலங்கல் வான் கழை உதிர்நெல் நோக்கி,<br>
      கலை பிணை விளிக்கும் கானத்து ஆங்கண், 5
    </p>
    <p>
      கல் சேர்பு இருந்த கதுவாய்க் குரம்பைத்<br>
      தாழிமுதற் கலித்த கோழிலைப் பருத்திப்<br>
      பொதி வயிற்று இளங் காய் பேடை ஊட்டி,<br>
      போகில் பிளந்திட்ட பொங்கல் வெண் காழ்<br>
      நல்கூர் பெண்டிர் அல்கற் கூட்டும் 10
    </p>
    <p>
      கலங்குமுனைச் சீறூர் கை தலைவைப்ப,<br>
      கொழுப்பு ஆ தின்ற கூர்ம் படை மழவர்,<br>
      செருப்புடை அடியர், தெண் சுனை மண்டும்<br>
      அருஞ் சுரம் அரியஅல்ல; வார் கோல்<br>
      திருந்து இழைப் பணைத் தோள், தேன் நாறு கதுப்பின், 15
    </p>
    <p>
      குவளை உண்கண், இவளொடு செலற்கு' என<br>
      நெஞ்சு வாய் அவிழ்ந்தனர் காதலர்<br>
      அம் சில் ஓதி ஆயிழை! நமக்கே.<br>
      பிரிவிடை வேறுபட்ட தலைமகட்குத் தோழி<br>
      சொல்லியது. - குடவாயில் கீரத்தனார்
    </p>
    <h2>
      130 நெய்தல்
    </h2>
    <p>
      அம்ம வாழி, கேளிர்! முன் நின்று<br>
      கண்டனிர்ஆயின், கழறலிர்மன்னோ<br>
      நுண் தாது பொதிந்த செங் காற் கொழு முகை<br>
      முண்டகம் கெழீஇய மோட்டு மணல் அடைகரை,<br>
      பேஎய்த் தலைய பிணர் அரைத் தாழை 5
    </p>
    <p>
      எயிறுடை நெடுந் தோடு காப்ப, பல உடன்<br>
      வயிறுடைப் போது வாலிதின் விரீஇ,<br>
      புலவுப் பொருது அழித்த பூ நாறு பரப்பின்<br>
      இவர் திரை தந்த ஈர்ங் கதிர் முத்தம்<br>
      கவர் நடைப் புரவி கால் வடுத் தபுக்கும் 10
    </p>
    <p>
      நல் தேர் வழுதி கொற்கை முன் துறை<br>
      வண்டு வாய் திறந்த வாங்குகழி நெய்தற்<br>
      போது புறங்கொடுத்த உண்கண்<br>
      மாதர் வாள் முகம் மதைஇய நோக்கே.
    </p>
    <p>
      <strong>கழறிய பாங்கற்குத் தலைமகன் கழற்றெதிர்<br>
      மறுத்தது. - வெண்கண்ணனார்</strong>
    </p>
    <h2>
      131 பாலை
    </h2>
    <p>
      'விசும்பு உற நிவந்த மாத் தாள் இகணைப்<br>
      பசுங் கேழ் மெல் இலை அருகு நெறித்தன்ன,<br>
      வண்டு படுபு இருளிய, தாழ் இருங் கூந்தல்<br>
      சுரும்பு உண விரிந்த பெருந் தண் கோதை<br>
      இவளினும் சிறந்தன்று, ஈதல் நமக்கு' என 5
    </p>
    <p>
      வீளை அம்பின் விழுத் தொடை மழவர்<br>
      நாள் ஆ உய்த்த நாம வெஞ் சுரத்து<br>
      நடை மெலிந்து ஒழிந்த சேண் படர் கன்றின்<br>
      கடைமணி உகுநீர் துடைத்த ஆடவர்<br>
      பெயரும் பீடும் எழுதி, அதர்தொறும் 10
    </p>
    <p>
      பீலி சூட்டிய பிறங்குநிலை நடுகல்<br>
      வேல் ஊன்று பலகை வேற்று முனை கடுக்கும்<br>
      வெருவரு தகுந கானம், 'நம்மொடு<br>
      வருக' என்னுதிஆயின்,<br>
      வாரேன்; நெஞ்சம்! வாய்க்க நின் வினையே. 15
    </p>
    <p>
      பொருள் கடைக்கூட்டிய நெஞ்சிற்குத்<br>
      தலைமகன் சொல்லியது. மதுரை மருதன் இளநாகனார்
    </p>
    <h2>
      132 குறிஞ்சி
    </h2>
    <p>
      ஏனலும் இறங்கு குரல் இறுத்தன; நோய் மலிந்து,<br>
      ஆய்கவின் தொலைந்த, இவள் நுதலும்; நோக்கி<br>
      ஏதில மொழியும், இவ் ஊரும்; ஆகலின்,<br>
      களிற்று முகம் திறந்த கவுளுடைப் பகழி,<br>
      வால் நிணப் புகவின், கானவர் தங்கை 5
    </p>
    <p>
      அம் பணை மென் தோள் ஆய் இதழ் மழைக் கண்<br>
      ஒல்கு இயற் கொடிச்சியை நல்கினைஆயின்,<br>
      கொண்டனை சென்மோ நுண் பூண் மார்ப!<br>
      துளிதலைத் தலைஇய சாரல் நளி சுனைக்<br>
      கூம்பு முகை அவிழ்த்த குறுஞ் சிறைப் பறவை 10
    </p>
    <p>
      வேங்கை விரி இணர் ஊதி, காந்தள்<br>
      தேனுடைக் குவிகுலைத் துஞ்சி, யானை<br>
      இருங் கவுட் கடாஅம் கனவும்,<br>
      பெருங் கல் வேலி, நும் உறைவு இன் ஊர்க்கே.
    </p>
    <p>
      <strong>தோழி தலைமகளை இடத்து உய்த்து வந்து,<br>
      தலைமகனை எதிர்ப்பட்டு நின்று,வரைவு கடாயது. - தாயங்கண்ணனார்</strong>
    </p>
    <h2>
      133 பாலை
    </h2>
    <p>
      'குன்றி அன்ன கண்ண, குரூஉ மயிர்,<br>
      புன் தாள், வெள்ளெலி மோவாய் ஏற்றை<br>
      செம் பரல் முரம்பில் சிதர்ந்த பூழி,<br>
      நல் நாள் வேங்கை வீ நன்கனம் வரிப்ப,<br>
      கார் தலைமணந்த பைம் புதற் புறவின், 5
    </p>
    <p>
      வில் எறி பஞ்சியின் வெண் மழை தவழும்<br>
      கொல்லை இதைய குறும் பொறை மருங்கில்,<br>
      கரி பரந்தன்ன காயாஞ் செம்மலொடு<br>
      எரி பரந்தன்ன இலமலர் விரைஇ,<br>
      பூங் கலுழ் சுமந்த தீம் புனற் கான் யாற்று 10
    </p>
    <p>
      வான் கொள் தூவல் வளி தர உண்கும்;<br>
      எம்மொடு வருதல் வல்லையோ மற்று?' எனக்<br>
      கொன் ஒன்று வினவினர்மன்னே தோழி!<br>
      இதல் முள் ஒப்பின் முகை முதிர் வெட்சி<br>
      கொல் புனக் குருந்தொடு கல் அறைத் தாஅம் 15
    </p>
    <p>
      மிளை நாட்டு அத்தத்து ஈர்ஞ் சுவற் கலித்த<br>
      வரி மரற் கறிக்கும் மடப் பிணைத்<br>
      திரிமருப்பு இரலைய காடு இறந்தோரே.
    </p>
    <p>
      <strong>'பிரிவிடை ஆற்றாளாயினாள்' எனக் கவன்ற<br>
      தோழிக்கு, தலைமகள், 'ஆற்றுவல்' என்பது பட, சொல்லியது. - உறையூர் மருத்துவன்<br>
      தாமோதரனார்</strong>
    </p>
    <h2>
      134 முல்லை
    </h2>
    <p>
      வானம் வாய்ப்பக் கவினி, கானம்<br>
      கமஞ் சூல் மா மழை கார் பயந்து இறுத்தென,<br>
      மணி மருள் பூவை அணி மலர் இடைஇடை,<br>
      செம் புற மூதாய் பரத்தலின், நன் பல<br>
      முல்லை வீ கழல் தாஅய், வல்லோன் 5
    </p>
    <p>
      செய்கை அன்ன செந் நிலப் புறவின்;<br>
      வாஅப் பாணி வயங்கு தொழிற் கலிமாத்<br>
      தாஅத் தாள் இணை மெல்ல ஒதுங்க,<br>
      இடி மறந்து, ஏமதி வலவ! குவிமுகை<br>
      வாழை வான் பூ ஊழுறுபு உதிர்ந்த 10
    </p>
    <p>
      ஒழிகுலை அன்ன திரிமருப்பு ஏற்றொடு<br>
      கணைக் கால் அம் பிணைக் காமர் புணர் நிலை<br>
      கடுமான் தேர் ஒலி கேட்பின்,<br>
      நடுநாட் கூட்டம் ஆகலும் உண்டே.
    </p>
    <p>
      <strong>வினை முற்றி மீண்ட தலைமகன் பாகற்கு<br>
      உரைத்தது. - சீத்தலைச் சாத்தனார்</strong>
    </p>
    <h2>
      135 பாலை
    </h2>
    <p>
      திதலை மாமை தளிர் வனப்பு அழுங்க,<br>
      புதல் இவர் பீரின் எதிர் மலர் கடுப்பப்<br>
      பசலை பாய்ந்த நுதலேன் ஆகி,<br>
      எழுது எழில் மழைக் கண் கலுழ, நோய் கூர்ந்து,<br>
      ஆதிமந்தியின் அறிவு பிறிதுஆகி, 5
    </p>
    <p>
      பேதுற்றிசினே காதல்அம் தோழி!<br>
      காய்கதிர் திருகலின் கனைந்து கால் கடுகி,<br>
      ஆடுதளிர் இருப்பைக் கூடு குவி வான் பூ,<br>
      கோடு கடை கழங்கின், அறைமிசைத் தாஅம்<br>
      காடு இறந்தனரே, காதலர்; அடுபோர், 10
    </p>
    <p>
      வீயா விழுப் புகழ், விண் தோய் வியன் குடை,<br>
      ஈர் எழு வேளிர் இயைந்து ஒருங்கு எறிந்த<br>
      கழுவுள் காமூர் போலக்<br>
      கலங்கின்றுமாது, அவர்த் தௌந்த என் நெஞ்சே.
    </p>
    <p>
      <strong>தலைமகன் பிரிவின்கண் வேறுபட்ட தலைமகள்<br>
      தோழிக்குச் சொற்றது. - பரணர்</strong>
    </p>
    <h2>
      136 மருதம்
    </h2>
    <p>
      மைப்பு அறப் புழுக்கின் நெய்க் கனி வெண் சோறு<br>
      வரையா வண்மையொடு புரையோர்ப் பேணி,<br>
      புள்ளுப் புணர்ந்து இனிய ஆக, தௌ ஒளி<br>
      அம் கண் இரு விசும்பு விளங்க, திங்கட்<br>
      சகடம் மண்டிய துகள் தீர் கூட்டத்து, 5
    </p>
    <p>
      கடி நகர் புனைந்து, கடவுட் பேணி,<br>
      படு மண முழவொடு பரூஉப் பணை இமிழ,<br>
      வதுவை மண்ணிய மகளிர் விதுப்புற்று,<br>
      பூக்கணும் இமையார் நோக்குபு மறைய,<br>
      மென் பூ வாகைப் புன் புறக் கவட்டிலை, 10
    </p>
    <p>
      பழங் கன்று கறித்த பயம்பு அமல் அறுகைத்<br>
      தழங்குகுரல் வானின் தலைப்பெயற்கு ஈன்ற<br>
      மண்ணு மணி அன்ன மாஇதழ்ப் பாவைத்<br>
      தண் நறு முகையொடு வெண் நூல் சூட்டி,<br>
      தூ உடைப் பொலிந்து மேவரத் துவன்றி, 15
    </p>
    <p>
      மழை பட்டன்ன மணல் மலி பந்தர்,<br>
      இழை அணி சிறப்பின் பெயர் வியர்ப்பு ஆற்றி,<br>
      தமர் நமக்கு ஈத்த தலைநாள் இரவின்,<br>
      'உவர் நீங்கு கற்பின் எம் உயிர் உடம்படுவி!<br>
      முருங்காக் கலிங்கம் முழுவதும் வளைஇ, 20
    </p>
    <p>
      பெரும் புழுக்குற்ற நின் பிறைநுதற் பொறி வியர்<br>
      உறு வளி ஆற்றச் சிறு வரை திற' என<br>
      ஆர்வ நெஞ்சமொடு போர்வை வவ்வலின்,<br>
      உறை கழி வாளின் உருவு பெயர்ந்து இமைப்ப,<br>
      மறை திறன் அறியாள்ஆகி, ஒய்யென 25
    </p>
    <p>
      நாணினள் இறைஞ்சியோளே பேணி,<br>
      பரூஉப் பகை ஆம்பற் குரூஉத் தொடை நீவி,<br>
      சுரும்பு இமிர் ஆய்மலர் வேய்ந்த<br>
      இரும் பல் கூந்தல் இருள் மறை ஒளித்தே.
    </p>
    <p>
      <strong>உணர்ப்புவயின் வாரா ஊடற்கண் தலைமகன் தன்<br>
      நெஞ்சிற்குச் சொல்லியது.- விற்றூற்று மூதெயினனார்</strong>
    </p>
    <h2>
      137 பாலை
    </h2>
    <p>
      ஆறு செல் வம்பலர் சேறு கிளைத்து உண்ட<br>
      சிறு பல் கேணிப் பிடி அடி நசைஇ,<br>
      களிறு தொடூஉக் கடக்கும் கான்யாற்று அத்தம்<br>
      சென்று சேர்பு ஒல்லார்ஆயினும், நினக்கே<br>
      வென்று எறி முரசின் விறற் போர்ச் சோழர் 5
    </p>
    <p>
      இன் கடுங் கள்ளின் உறந்தை ஆங்கண்,<br>
      வருபுனல் நெரிதரும் இகுகரைப் பேரியாற்று<br>
      உருவ வெண் மணல் முருகு நாறு தண் பொழிற்<br>
      பங்குனி முயக்கம் கழிந்த வழிநாள்,<br>
      வீ இலை அமன்ற மரம் பயில் இறும்பில் 10
    </p>
    <p>
      தீ இல் அடுப்பின் அரங்கம் போல,<br>
      பெரும் பாழ்கொண்டன்று, நுதலே; தோளும்,<br>
      தோளா முத்தின் தெண் கடற் பொருநன்<br>
      திண் தேர்ச் செழியன் பொருப்பிற் கவாஅன்<br>
      நல் எழில் நெடு வேய் புரையும் 15
    </p>
    <p>
      தொல் கவின் தொலைந்தன; நோகோ யானே.
    </p>
    <p>
      <strong>'தலைமகன் பிரியும்' எனக் கருதி வேறுபட்ட<br>
      தலைமகட்குத் தோழி சொல்லியது.- உறையூர் முதுகூத்தனார்</strong>
    </p>
    <h2>
      138 குறிஞ்சி
    </h2>
    <p>
      இகுளை! கேட்டிசின், காதல் அம் தோழி!<br>
      குவளை உண்கண் தெண் பனி மல்க,<br>
      வறிது யான் வருந்திய செல்லற்கு அன்னை<br>
      பிறிது ஒன்று கடுத்தனள்ஆகி வேம்பின்<br>
      வெறி கொள் பாசிலை நீலமொடு சூடி, 5
    </p>
    <p>
      உடலுநர்க் கடந்த கடல் அம் தானை,<br>
      திருந்துஇலை நெடு வேற் தென்னவன் பொதியில்,<br>
      அருஞ் சிமை இழிதரும் ஆர்த்து வரல் அருவியின்<br>
      ததும்பு சீர் இன் இயம் கறங்க, கைதொழுது,<br>
      உரு கெழு சிறப்பின் முருகு மனைத் தரீஇ, 10
    </p>
    <p>
      கடம்பும் களிறும் பாடி, நுடங்குபு<br>
      தோடும் தொடலையும் கைக்கொண்டு, அல்கலும்<br>
      ஆடினர் ஆதல் நன்றோ? நீடு<br>
      நின்னொடு தௌத்த நல் மலை நாடன்<br>
      குறி வரல் அரைநாட் குன்றத்து உச்சி, 15
    </p>
    <p>
      நெறி கெட வீழ்ந்த துன் அருங் கூர் இருள்,<br>
      திரு மணி உமிழ்ந்த நாகம் காந்தட்<br>
      கொழு மடற் புதுப் பூ ஊதும் தும்பி<br>
      நல் நிறம் மருளும் அரு விடர்<br>
      இன்னா நீள் இடை நினையும், என் நெஞ்சே. 20
    </p>
    <p>
      <strong>தலைமகன் சிறைப்புறத்தானாக, தோழிக்குச்<br>
      சொல்லுவாளாய்த் தலைமகள் சொல்லியது.- எழூஉப் பன்றி நாகன் குமரனார்</strong>
    </p>
    <h2>
      139 பாலை
    </h2>
    <p>
      துஞ்சுவது போல இருளி, விண் பக<br>
      இமைப்பது போல மின்னி, உறைக்கொண்டு<br>
      ஏறுவது போலப் பாடு சிறந்து உரைஇ,<br>
      நிலம் நெஞ்சு உட்க ஓவாது சிலைத்து ஆங்கு,<br>
      ஆர் தளி பொழிந்த வார் பெயற் கடை நாள்; 5
    </p>
    <p>
      ஈன்று நாள் உலந்த வாலா வெண் மழை<br>
      வான் தோய் உயர் வரை ஆடும் வைகறை,<br>
      புதல் ஒளி சிறந்த காண்பு இன் காலை,<br>
      தண் நறும் படுநீர் மாந்தி, பதவு அருந்து<br>
      வெண் புறக்கு உடைய திரிமருப்பு இரலை; 10
    </p>
    <p>
      வார் மணல் ஒரு சிறைப் பிடவு அவிழ் கொழு நிழல்,<br>
      காமர் துணையொடு ஏமுற வதிய;<br>
      அரக்கு நிற உருவின் ஈயல் மூதாய்<br>
      பரப்பியவைபோற் பாஅய், பல உடன்<br>
      நீர் வார் மருங்கின் ஈரணி திகழ; 15
    </p>
    <p>
      இன்னும் வாரார் ஆயின் நன்னுதல்!<br>
      யாதுகொல் மற்றுஅவர் நிலையே? காதலர்<br>
      கருவிக் கார்இடி இரீஇய<br>
      பருவம் அன்று, அவர், 'வருதும்' என்றதுவே.
    </p>
    <p>
      <strong>பிரிவிடை மெலிந்த தலைமகள் தோழிக்குச்<br>
      சொல்லியது. - இடைக்காடனார்</strong>
    </p>
    <h2>
      140 நெய்தல்
    </h2>
    <p>
      பெருங் கடல் வேட்டத்துச் சிறுகுடிப் பரதவர்<br>
      இருங் கழிச் செறுவின் உழாஅது செய்த<br>
      வெண் கல் உப்பின் கொள்ளை சாற்றி,<br>
      என்றூழ் விடர குன்றம் போகும்<br>
      கதழ் கோல் உமணர் காதல் மடமகள் 5
    </p>
    <p>
      சில் கோல் எல் வளை தௌர்ப்ப வீசி,<br>
      'நெல்லின் நேரே வெண் கல் உப்பு' எனச்<br>
      சேரி விலைமாறு கூறலின், மனைய<br>
      விளி அறி ஞமலி குரைப்ப, வெரீஇய<br>
      மதர் கயல் மலைப்பின் அன்ன கண் எமக்கு, 10
    </p>
    <p>
      இதை முயல் புனவன் புகைநிழல் கடுக்கும்<br>
      மா மூதள்ளல் அழுந்திய சாகாட்டு<br>
      எவ்வம் தீர வாங்கும் தந்தை<br>
      கை பூண் பகட்டின் வருந்தி,<br>
      வெய்ய உயிர்க்கும் நோய் ஆகின்றே. 15
    </p>
    <p>
      <strong>இயற்கைப் புணர்ச்சி புணர்ந்து நீங்கும்<br>
      தலைமகன் பாங்கற்கு உரைத்தது.- அம்மூவனார்</strong>
    </p>
    <h2>
      141 பாலை
    </h2>
    <p>
      அம்ம வாழி, தோழி! கைம்மிகக்<br>
      கனவும் கங்குல்தோறு இனிய; நனவும்<br>
      புனை வினை நல் இல் புள்ளும் பாங்கின;<br>
      நெஞ்சும் நனிபுகன்று உறையும்; எஞ்சாது<br>
      உலகு தொழில் உலந்து, நாஞ்சில் துஞ்சி, 5
    </p>
    <p>
      மழை கால்நீங்கிய மாக விசும்பில்<br>
      குறு முயல் மறு நிறம் கிளர, மதி நிறைந்து,<br>
      அறுமீன் சேரும் அகல் இருள் நடு நாள்;<br>
      மறுகு விளக்குறுத்து, மாலை தூக்கி,<br>
      பழ விறல் மூதூர்ப் பலருடன் துவன்றிய 10
    </p>
    <p>
      விழவு உடன் அயர, வருகதில் அம்ம!<br>
      துவரப் புலர்ந்து தூ மலர் கஞலி,<br>
      தகரம் நாறும் தண் நறுங் கதுப்பின்<br>
      புது மண மகடூஉ அயினிய கடி நகர்ப்<br>
      பல் கோட்டு அடுப்பில் பால் உலை இரீஇ, 15
    </p>
    <p>
      கூழைக் கூந்தற் குறுந் தொடி மகளிர்<br>
      பெருஞ் செய் நெல்லின் வாங்குகதிர் முறித்து,<br>
      பாசவல் இடிக்கும் இருங் காழ் உலக்கைக்<br>
      கடிது இடி வெரீஇய கமஞ்சூல் வெண் குருகு<br>
      தீம் குலை வாழை ஓங்கு மடல் இராது; 20
    </p>
    <p>
      நெடுங் கால் மாஅத்துக் குறும் பறை பயிற்றும்<br>
      செல் குடி நிறுத்த பெரும் பெயர்க் கரிகால்<br>
      வெல் போர்ச் சோழன் இடையாற்று அன்ன<br>
      நல் இசை வெறுக்கை தருமார், பல் பொறிப்<br>
      புலிக் கேழ் உற்ற பூவிடைப் பெருஞ் சினை<br>
      நரந்த நறும் பூ நாள் மலர் உதிர,<br>
      கலை பாய்ந்து உகளும், கல் சேர் வேங்கை,<br>
      தேம் கமழ் நெடு வரைப் பிறங்கிய<br>
      வேங்கட வைப்பிற் சுரன் இறந்தோரே.
    </p>
    <p>
      <strong>'பிரிவிடை ஆற்றாள்' எனக் கவன்ற<br>
      தோழிக்குக் கிழத்தி உரைத்தது. - நக்கீரர்</strong>
    </p>
    <h2>
      142 குறிஞ்சி
    </h2>
    <p>
      இலமலர் அன்ன அம் செந் நாவின்<br>
      புலம் மீக்கூறும் புரையோர் ஏத்த,<br>
      பலர் மேந் தோன்றிய கவி கை வள்ளல்<br>
      நிறைஅருந் தானை வெல்போர் மாந்தரம்<br>
      பொறையன் கடுங்கோப் பாடிச் சென்ற 5
    </p>
    <p>
      குறையோர் கொள்கலம் போல, நன்றும்<br>
      உவ இனி வாழிய, நெஞ்சே! காதலி<br>
      முறையின் வழாஅது ஆற்றிப் பெற்ற<br>
      கறை அடி யானை நன்னன் பாழி,<br>
      ஊட்டு அரு மரபின் அஞ்சு வரு பேஎய்க் 10
    </p>
    <p>
      கூட்டு எதிர்கொண்ட வாய் மொழி மிஞிலி<br>
      புள்ளிற்கு ஏமம் ஆகிய பெரும் பெயர்<br>
      வெள்ளத் தானை அதிகற் கொன்று, உவந்து<br>
      ஒள் வாள் அமலை ஆடிய ஞாட்பின்,<br>
      பலர் அறிவுறுதல் அஞ்சி, பைப்பய, 15
    </p>
    <p>
      நீர்த் திரள் கடுக்கும் மாசு இல் வெள்ளிச்<br>
      சூர்ப்புறு கோல் வளை செறித்த முன்கை<br>
      குறை அறல் அன்ன இரும் பல் கூந்தல்,<br>
      இடன் இல் சிறு புறத்து இழையொடு துயல்வர,<br>
      கடல் மீன் துஞ்சும் நள்ளென் யாமத்து, 20
    </p>
    <p>
      உருவு கிளர் ஓவினைப் பொலிந்த பாவை<br>
      இயல் கற்றன்ன ஒதுக்கினள் வந்து,<br>
      பெயல் அலைக் கலங்கிய மலைப் பூங் கோதை<br>
      இயல் எறி பொன்னின் கொங்கு சோர்பு உறைப்ப,<br>
      தொடிக்கண் வடுக்கொள முயங்கினள்; 25
    </p>
    <p>
      வடிப்பு உறு நரம்பின் தீவிய மொழிந்தே.
    </p>
    <p>
      <strong>இரவுக்குறி வந்து நீங்கும் தலைமகன் தன்<br>
      நெஞ்சிற்குச் சொல்லியது. - பரணர்</strong>
    </p>
    <h2>
      143 பாலை
    </h2>
    <p>
      செய்வினைப் பிரிதல் எண்ணி, கைம்மிகக்<br>
      காடு கவின் ஒழியக் கடுங் கதிர் தெறுதலின்,<br>
      நீடு சினை வறிய ஆக, ஒல்லென<br>
      வாடு பல் அகல்இலை கோடைக்கு ஒய்யும்<br>
      தேக்கு அமல் அடுக்கத்து ஆங்கண் மேக்கு எழுபு, 5
    </p>
    <p>
      முளி அரிற் பிறந்த வளி வளர் கூர் எரிச்<br>
      சுடர் நிமிர் நெடுங் கொடி விடர் முகை முழங்கும்<br>
      'வெம் மலை அருஞ் சுரம் நீந்தி ஐய!<br>
      சேறும்' என்ற சிறு சொற்கு இவட்கே,<br>
      வசை இல் வெம் போர் வானவன் மறவன் 10
    </p>
    <p>
      நசையின் வாழ்நர்க்கு நன் கலம் சுரக்கும்,<br>
      பொய்யா வாய்வாள், புனைகழல், பிட்டன்<br>
      மை தவழ் உயர் சிமைக் குதிரைக் கவாஅன்<br>
      அகல் அறை நெடுஞ் சுனை, துவலையின் மலர்ந்த<br>
      தண் கமழ் நீலம் போல, 15
    </p>
    <p>
      கண் பனி கலுழ்ந்தன; நோகோ யானே.
    </p>
    <p>
      <strong>பொருள்வயிற் பிரியக் கருதிய தலைமகனை,<br>
      தோழி, தலைமகளது ஆற்றாமை கண்டு, செலவு அழுங்குவித்தது. - ஆலம்பேரி சாத்தனார்</strong>
    </p>
    <h2>
      144 முல்லை
    </h2>
    <p>
      ''வருதும்'' என்ற நாளும் பொய்த்தன;<br>
      அரி ஏர் உண்கண் நீரும் நில்லா;<br>
      தண் கார்க்கு ஈன்ற பைங் கொடி முல்லை<br>
      வை வாய் வால் முகை அவிழ்ந்த கோதை<br>
      பெய் வனப்பு இழந்த கதுப்பும் உள்ளார், 5
    </p>
    <p>
      அருள் கண்மாறலோ மாறுக அந்தில்<br>
      அறன் அஞ்சலரே! ஆயிழை! நமர்' எனச்<br>
      சிறிய சொல்லிப் பெரிய புலப்பினும்,<br>
      பனி படு நறுந் தார் குழைய, நம்மொடு,<br>
      துனி தீர் முயக்கம் பெற்றோள் போல 10
    </p>
    <p>
      உவக்குநள் வாழிய, நெஞ்சே! விசும்பின்<br>
      ஏறு எழுந்து முழங்கினும் மாறு எழுந்து சிலைக்கும்<br>
      கடாஅ யானை கொட்கும் பாசறை,<br>
      போர் வேட்டு எழுந்த மள்ளர் கையதை<br>
      கூர் வாட் குவிமுகம் சிதைய நூறி, 15
    </p>
    <p>
      மான் அடி மருங்கில் பெயர்த்த குருதி<br>
      வான மீனின் வயின் வயின் இமைப்ப,<br>
      அமர் ஓர்த்து, அட்ட செல்வம்<br>
      தமர் விரைந்து உரைப்பக் கேட்கும் ஞான்றே.
    </p>
    <p>
      <strong>வினை முற்றிய தலைமகன் தன் நெஞ்சிற்குச்<br>
      உரைப்பானாய், பாகற்குச் சொல்லியது. - மதுரை அளக்கர் ஞாழலார் மகனார் மள்ளனார்</strong>
    </p>
    <h2>
      145 பாலை
    </h2>
    <p>
      வேர் முழுது உலறி நின்ற புழற்கால்,<br>
      தேர் மணி இசையின் சிள்வீடு ஆர்க்கும்,<br>
      வற்றல் மரத்த பொற் தலை ஓதி<br>
      வெயிற் கவின் இழந்த வைப்பின் பையுள் கொள,<br>
      நுண்ணிதின் நிவக்கும் வெண் ஞெமை வியன் காட்டு 5
    </p>
    <p>
      ஆள் இல் அத்தத்து, அளியள் அவனொடு<br>
      வாள்வரி பொருத புண் கூர் யானை<br>
      புகர் சிதை முகத்த குருதி வார,<br>
      உயர் சிமை நெடுங் கோட்டு உரும் என முழங்கும்<br>
      'அருஞ் சுரம் இறந்தனள்' என்ப பெருஞ் சீர் 10
    </p>
    <p>
      அன்னி குறுக்கைப் பறந்தலை, திதியன்<br>
      தொல் நிலை முழு முதல் துமியப் பண்ணிய<br>
      நன்னர் மெல் இணர்ப் புன்னை போல,<br>
      கடு நவைப் படீஇயர்மாதோ களி மயில்<br>
      குஞ்சரக் குரல குருகோடு ஆலும், 15
    </p>
    <p>
      துஞ்சா முழவின், துய்த்து இயல் வாழ்க்கை,<br>
      கூழுடைத் தந்தை இடனுடை வரைப்பின்,<br>
      ஊழ் அடி ஒதுங்கினும் உயங்கும் ஐம் பாற்<br>
      சிறு பல் கூந்தற் போது பிடித்து அருளாது,<br>
      எறி கோல் சிதைய நூறவும் சிறுபுறம், 20
    </p>
    <p>
      'எனக்கு உரித்து' என்னாள், நின்ற என்<br>
      அமர்க் கண் அஞ்ஞையை அலைத்த கையே!
    </p>
    <p>
      <strong>மகட்போக்கிய செவிலித்தாய் சொல்லியது. -<br>
      கயமனார்</strong>
    </p>
    <h2>
      146 மருதம்
    </h2>
    <p>
      வலி மிகு முன்பின் அண்ணல் ஏஎறு<br>
      பனி மலர்ப் பொய்கைப் பகல் செல மறுகி,<br>
      மடக் கண் எருமை மாண் நாகு தழீஇ,<br>
      படப்பை நண்ணி, பழனத்து அல்கும்<br>
      கலி மகிழ் ஊரன் ஒலி மணி நெடுந் தேர், 5
    </p>
    <p>
      ஒள் இழை மகளிர் சேரி, பல் நாள்<br>
      இயங்கல் ஆனாதுஆயின்; வயங்கிழை<br>
      யார்கொல் அளியள்தானே எம் போல்<br>
      மாயப் பரத்தன் வாய்மொழி நம்பி,<br>
      வளி பொரத் துயல்வரும் தளி பொழி மலரின் 10
    </p>
    <p>
      கண்பனி ஆகத்து உறைப்ப, கண் பசந்து,<br>
      ஆயமும் அயலும் மருள,<br>
      தாய் ஓம்பு ஆய்நலம் வேண்டாதோளே?
    </p>
    <p>
      <strong>வாயில் வேண்டிச் சென்ற பாணற்குத் தலைமகள்<br>
      வாயில் மறுத்தது.-உவர்க்கண்ணூர்ப் புல்லங்கீரனார்</strong>
    </p>
    <h2>
      147 பாலை
    </h2>
    <p>
      ஓங்குமலைச் சிலம்பில் பிடவுடன் மலர்ந்த<br>
      வேங்கை வெறித் தழை வேறு வகுத்தன்ன<br>
      ஊன் பொதி அவிழாக் கோட்டு உகிர்க் குருளை<br>
      மூன்று உடன் ஈன்ற முடங்கர் நிழத்த,<br>
      துறுகல் விடர் அளைப் பிணவுப் பசி கூர்ந்தென, 5
    </p>
    <p>
      பொறி கிளர் உழுவைப் போழ் வாய் ஏற்றை<br>
      அறு கோட்டு உழை மான் ஆண் குரல் ஓர்க்கும்<br>
      நெறி படு கவலை நிரம்பா நீளிடை,<br>
      வெள்ளி வீதியைப் போல நன்றும்<br>
      செலவு அயர்ந்திசினால் யானே; பல புலந்து, 10
    </p>
    <p>
      உண்ணா உயக்கமொடு உயிர் செலச் சாஅய்,<br>
      தோளும் தொல் கவின் தொலைய, நாளும்<br>
      பிரிந்தோர் பெயர்வுக்கு இரங்கி,<br>
      மருந்து பிறிது இன்மையின், இருந்து வினைஇலனே!
    </p>
    <p>
      <strong>செலவு உணர்த்திய தோழிக்குத் தலைமகள்<br>
      சொல்லியது. - அவ்வையார்</strong>
    </p>
    <h2>
      148 குறிஞ்சி
    </h2>
    <p>
      பனைத் திரள் அன்ன பரு ஏர் எறுழ்த் தடக் கை,<br>
      கொலைச் சினம் தவிரா மதனுடை முன்பின்,<br>
      வண்டு படு கடாஅத்து, உயர் மருப்பு, யானை<br>
      தண் கமழ் சிலம்பின் மரம் படத் தொலைச்சி;<br>
      உறு புலி உரறக் குத்தி; விறல் கடிந்து; 5
    </p>
    <p>
      சிறு தினைப் பெரும் புனம் வவ்வும் நாட!<br>
      கடும் பரிக் குதிரை ஆஅய் எயினன்<br>
      நெடுந் தேர் ஞிமிலியொடு பொருது, களம் பட்டென,<br>
      காணிய செல்லாக் கூகை நாணி,<br>
      கடும் பகல் வழங்காதாஅங்கு, இடும்பை 10
    </p>
    <p>
      பெரிதால் அம்ம இவட்கே; அதனால்<br>
      மாலை, வருதல் வேண்டும் சோலை<br>
      முளை மேய் பெருங் களிறு வழங்கும்<br>
      மலை முதல் அடுக்கத்த சிறு கல் ஆறே.
    </p>
    <p>
      <strong>பகல் வருவானை 'இரவு வருக' என்றது. -<br>
      பரணர்</strong>
    </p>
    <h2>
      149 பாலை
    </h2>
    <p>
      சிறு புன் சிதலை சேண் முயன்று எடுத்த<br>
      நெடுஞ் செம் புற்றத்து ஒடுங்கு இரை முனையின்,<br>
      புல் அரை இருப்பைத் தொள்ளை வான் பூப்<br>
      பெருங் கை எண்கின் இருங் கிளை கவரும்<br>
      அத்த நீள் இடைப் போகி, நன்றும் 5
    </p>
    <p>
      அரிது செய் விழுப் பொருள் எளிதினின் பெறினும்<br>
      வாரேன் வாழி, என் நெஞ்சே! சேரலர்<br>
      சுள்ளிஅம் பேரியாற்று வெண் நுரை கலங்க,<br>
      யவனர் தந்த வினை மாண் நன் கலம்<br>
      பொன்னொடு வந்து கறியொடு பெயரும் 10
    </p>
    <p>
      வளம் கெழு முசிறி ஆர்ப்பு எழ வளைஇ,<br>
      அருஞ் சமம் கடந்து, படிமம் வவ்விய<br>
      நெடு நல் யானை அடுபோர்ச் செழியன்<br>
      கொடி நுடங்கு மறுகின் கூடற் குடாஅது,<br>
      பல் பொறி மஞ்ஞை வெல் கொடி உயரிய, 15
    </p>
    <p>
      ஒடியா விழவின், நெடியோன் குன்றத்து,<br>
      வண்டு பட நீடிய குண்டு சுனை நீலத்து<br>
      எதிர் மலர்ப் பிணையல் அன்ன இவள்<br>
      அரி மதர் மழைக் கண் தெண் பனி கொளவே.
    </p>
    <p>
      <strong>தலைமகன் தன் நெஞ்சிற்குச் சொல்லிச் செலவு<br>
      அழுங்கியது.-எருக்காட்டூர்த் தாயங்கண்ணனார்</strong>
    </p>
    <h2>
      150 நெய்தல்
    </h2>
    <p>
      பின்னுவிட நெறித்த கூந்தலும், பொன்னென<br>
      ஆகத்து அரும்பிய சுணங்கும், வம்பு விடக்<br>
      கண் உருத்து எழுதரு முலையும், நோக்கி;<br>
      'எல்லினை பெரிது' எனப் பல் மாண் கூறி,<br>
      பெருந் தோள் அடைய முயங்கி, நீடு நினைந்து, 5
    </p>
    <p>
      அருங் கடிப்படுத்தனள் யாயே; கடுஞ் செலல்<br>
      வாட் சுறா வழங்கும் வளை மேய் பெருந் துறை,<br>
      கனைத்த நெய்தற் கண் போல் மா மலர்<br>
      நனைத்த செருந்திப் போது வாய் அவிழ,<br>
      மாலை மணி இதழ் கூம்ப, காலைக் 10
    </p>
    <p>
      கள் நாறு காவியொடு தண்ணென மலரும்<br>
      கழியும், கானலும், காண்தொறும் பல புலந்து;<br>
      'வாரார்கொல்?' எனப் பருவரும்<br>
      தாரார் மார்ப! நீ தணந்த ஞான்றே!<br>
      பகற்குறி வந்து கண்ணுற்று நீங்கும் தலைமகனைத்
    </p>
    <p>
      <strong>தோழி, தலைமகளை இடத்து உய்த்து வந்து, செறிப்பு அறிவுறீஇ, வரைவு கடாயது. -<br>
      குறுவழுதியார்</strong>
    </p>
    <h2>
      151 பாலை
    </h2>
    <p>
      'தம் நயந்து உறைவோர்த் தாங்கி, தாம் நயந்து<br>
      இன் அமர் கேளிரொடு ஏமுறக் கெழீஇ,<br>
      நகுதல் ஆற்றார் நல்கூர்ந்தோர்!' என,<br>
      மிகு பொருள் நினையும் நெஞ்சமொடு அருள் பிறிது<br>
      ஆபமன் வாழி, தோழி! கால் விரிபு 5
    </p>
    <p>
      உறுவளி எறிதொறும் கலங்கிய பொறி வரிக்<br>
      கலைமான் தலையின் முதல்முதற் கவர்த்த<br>
      கோடல்அம் கவட்ட குறுங் கால் உழுஞ்சில்<br>
      தாறு சினை விளைந்த நெற்றம், ஆடுமகள்<br>
      அரிக் கோற் பறையின், ஐயென ஒலிக்கும் 10
    </p>
    <p>
      பதுக்கைத்து ஆய செதுக்கை நீழல்,<br>
      கள்ளி முள் அரைப் பொருந்தி, செல்லுநர்க்கு<br>
      உறுவது கூறும், சிறு செந் நாவின்<br>
      மணி ஓர்த்தன்ன தெண் குரல்<br>
      கணி வாய், பல்லிய காடு இறந்தோரே! 15
    </p>
    <p>
      <strong>தலைமகன் பிரிவின்கண் வேறுபட்ட தலைமகள்<br>
      சொல்லியது.-காவன்முல்லைப் பூதரத்தனார்</strong>
    </p>
    <h2>
      152 குறிஞ்சி
    </h2>
    <p>
      நெஞ்சு நடுங்கு அரும் படர் தீர வந்து,<br>
      குன்றுழை நண்ணிய சீறூர் ஆங்கண்<br>
      செலீஇய பெயர்வோள் வணர் சுரி ஐம்பால்<br>
      நுண் கோல் அகவுநர்ப் புரந்த பேர் இசை, 5 சினம் கெழு தானை, தித்தன் வெளியன்,<br>
      5
    </p>
    <p>
      இரங்குநீர்ப் பரப்பின் கானல்அம் பெருந் துறை,<br>
      தனம் தரு நன் கலம் சிதையத் தாக்கும்<br>
      சிறு வெள் இறவின் குப்பை அன்ன<br>
      உறு பகை தரூஉம் மொய்ம் மூசு பிண்டன்<br>
      முனை முரண் உடையக் கடந்த வென் வேல், 10
    </p>
    <p>
      இசை நல் ஈகைக் களிறு வீசு வண் மகிழ்,<br>
      பாரத்துத் தலைவன், ஆர நன்னன்;<br>
      ஏழில் நெடு வரைப் பாழிச் சிலம்பில்<br>
      களி மயிற் கலாவத்தன்ன. தோளே<br>
      வல் வில் இளையர் பெருமகன்; நள்ளி 15
    </p>
    <p>
      சோலை அடுக்கத்துச் சுரும்பு உண விரிந்த<br>
      கடவுட் காந்தளுள்ளும், பல உடன்<br>
      இறும்பூது கஞலிய ஆய்மலர் நாறி,<br>
      வல்லினும், வல்லார்ஆயினும், சென்றோர்க்குச்<br>
      சால் அவிழ் நெடுங் குழி நிறைய வீசும், 20
    </p>
    <p>
      மாஅல் யானை ஆஅய் கானத்துத்<br>
      தலையாற்று நிலைஇய சேயுயர் பிறங்கல்<br>
      வேய் அமைக் கண் இடை புரைஇ,<br>
      சேய ஆயினும், நடுங்கு துயர் தருமே.
    </p>
    <p>
      <strong>இரவுக்குறி வந்து நீங்கும் தலைமகன் தன்<br>
      நெஞ்சிற்குச் சொல்லியது.-பரணர்</strong>
    </p>
    <h2>
      153 பாலை
    </h2>
    <p>
      நோகோ யானே; நோதகும் உள்ளம்;<br>
      அம் தீம் கிளவி ஆயமொடு கெழீஇ,<br>
      பந்துவழிப் படர்குவள் ஆயினும், நொந்து நனி,<br>
      வெம்பும்மன், அளியள்தானே இனியே,<br>
      வன்கணாளன் மார்புஉற வளைஇ, 5
    </p>
    <p>
      இன் சொற் பிணிப்ப நம்பி, நம் கண்<br>
      உறுதரு விழுமம் உள்ளாள், ஒய்யெனத்<br>
      தெறு கதிர் உலைஇய வேனில் வெங் காட்டு,<br>
      உறு வளி ஒலி கழைக் கண் உறுபு தீண்டலின்,<br>
      பொறி பிதிர்பு எடுத்த பொங்கு எழு கூர் எரிப் 10
    </p>
    <p>
      பைது அறு சிமையப் பயம் நீங்கு ஆர் இடை<br>
      நல் அடிக்கு அமைந்தஅல்ல; மெல் இயல்<br>
      வல்லுநள்கொல்லோ தானே எல்லி<br>
      ஓங்கு வரை அடுக்கத்து உயர்ந்த சென்னி<br>
      மீனொடு பொலிந்த வானின் தோன்றி, 15
    </p>
    <p>
      தேம் பாய்ந்து ஆர்க்கும் தெரி இணர்க் கோங்கின்<br>
      கால் உறக் கழன்ற கள் கமழ் புது மலர்<br>
      கை விடு சுடரின் தோன்றும்<br>
      மை படு மா மலை விலங்கிய சுரனே?
    </p>
    <p>
      <strong>மகட் போக்கிய செவிலித்தாய் சொற்றது. -<br>
      சேரமான் இளங்குட்டுவன்</strong>
    </p>
    <h2>
      154 முல்லை
    </h2>
    <p>
      படு மழை பொழிந்த பயம் மிகு புறவின்<br>
      நெடு நீர் அவல பகுவாய்த் தேரை<br>
      சிறு பல் இயத்தின் நெடு நெறிக் கறங்க,<br>
      குறும் புதற் பிடவின் நெடுங் கால் அலரி<br>
      செந் நிலமருங்கின் நுண் அயிர் வரிப்ப, 5
    </p>
    <p>
      வெஞ் சின அரவின் பை அணந்தன்ன<br>
      தண் கமழ் கோடல் தாது பிணி அவிழ,<br>
      திரி மருப்பு இரலை தௌ அறல் பருகிக்<br>
      காமர் துணையொடு ஏமுற வதிய,<br>
      காடு கவின் பெற்ற தண் பதப் பெரு வழி; 10
    </p>
    <p>
      ஓடுபரி மெலியாக் கொய்சுவற் புரவித்<br>
      தாள் தாழ் தார் மணி தயங்குபு இயம்ப<br>
      ஊர்மதி வலவ! தேரே சீர் மிகுபு<br>
      நம் வயிற் புரிந்த கொள்கை<br>
      அம் மா அரிவையைத் துன்னுகம், விரைந்தே. 15
    </p>
    <p>
      <strong>வினை முற்றிய தலைமகன் தேர்ப்பாகற்குச்<br>
      சொல்லியது. - பொதும்பிற் புல்லாளங்கண்ணியார்</strong>
    </p>
    <h2>
      155 பாலை
    </h2>
    <p>
      அறன்கடைப் படாஅ வாழ்க்கையும், என்றும்<br>
      பிறன்கடைச் செலாஅச் செல்வமும், இரண்டும்<br>
      பொருளின் ஆகும், புனையிழை!' என்று, நம்<br>
      இருள் ஏர் ஐம்பால் நீவியோரே<br>
      நோய் நாம் உழக்குவம்ஆயினும், தாம் தம் 5
    </p>
    <p>
      செய் வினை முடிக்க; தோழி! பல்வயின்<br>
      பய நிரை சேர்ந்த பாழ் நாட்டு ஆங்கண்<br>
      நெடு விளிக் கோவலர் கூவல் தோண்டிய<br>
      கொடு வாய்ப் பத்தல் வார்ந்து உகு சிறு குழி,<br>
      நீர் காய் வருத்தமொடு சேர்விடம் பெறாது 10
    </p>
    <p>
      பெருங் களிறு மிதித்த அடியகத்து, இரும் புலி<br>
      ஒதுங்குவன கழிந்த செதும்பல் ஈர் வழி,<br>
      செயிர் தீர் நாவின் வயிரியர் பின்றை<br>
      மண் ஆர் முழவின் கண்ணகத்து அசைத்த<br>
      விரல் ஊன்று வடுவின் தோன்றும் 15
    </p>
    <p>
      மரல் வாடு மருங்கின் மலை இறந்தோரே.
    </p>
    <p>
      <strong>தலைமகன் பிரிவின்கண் வேறுபட்ட தலைமகள்<br>
      சொல்லியது.-பாலை பாடிய பெருங்கடுங்கோ</strong>
    </p>
    <h2>
      156 மருதம்
    </h2>
    <p>
      முரசுடைச் செல்வர் புரவிச் சூட்டும்<br>
      மூட்டுறு கவரி தூக்கியன்ன,<br>
      செழுஞ் செய் நெல்லின் சேயரிப் புனிற்றுக் கதிர்<br>
      மூதா தின்றல் அஞ்சி, காவலர்<br>
      பாகல் ஆய்கொடிப் பகன்றையொடு பரீஇ, 5
    </p>
    <p>
      காஞ்சியின் அகத்து, கரும்பு அருத்தி, யாக்கும்<br>
      தீம் புனல் ஊர! திறவதாகக்<br>
      குவளை உண்கண் இவளும் யானும்<br>
      கழனி ஆம்பல் முழுநெறிப் பைந் தழை,<br>
      காயா ஞாயிற்றாக, தலைப்பெய, 10
    </p>
    <p>
      'பொய்தல் ஆடிப் பொலிக!' என வந்து,<br>
      நின் நகாப் பிழைத்த தவறோ பெரும!<br>
      கள்ளும் கண்ணியும் கையுறையாக<br>
      நிலைக் கோட்டு வெள்ளை நால்செவிக் கிடாஅய்<br>
      நிலைத்துறைக் கடவுட்கு உளப்பட ஓச்சி, 15
    </p>
    <p>
      தணி மருங்கு அறியாள், யாய் அழ,<br>
      மணி மருள் மேனி பொன் நிறம் கொளலே?
    </p>
    <p>
      <strong>தலைமகளை இடத்து உய்த்துவந்த தோழி தலைமகனை<br>
      வரைவு கடாயது.-ஆவூர் மூலங்கிழார்</strong>
    </p>
    <h2>
      157 பாலை
    </h2>
    <p>
      அரியற் பெண்டிர் அலகிற் கொண்ட<br>
      பகுவாய்ப் பாளைக் குவிமுலை சுரந்த<br>
      அரி நிறக் கலுழி ஆர மாந்தி,<br>
      செரு வேட்டு, சிலைக்கும் செங் கண் ஆடவர், 5<br>
      5 வில் இட வீழ்ந்தோர் பதுக்கை, கோங்கின்
    </p>
    <p>
      எல்லி மலர்ந்த பைங் கொடி அதிரல்<br>
      பெரும் புலர் வைகறை அரும்பொடு வாங்கி,<br>
      கான யானை கவளம் கொள்ளும்<br>
      அஞ்சு வரு நெறியிடைத் தமியர் செல்மார்<br>
      நெஞ்சு உண மொழிபமன்னே தோழி! 10
    </p>
    <p>
      முனை புலம் பெயர்த்த புல்லென் மன்றத்து,<br>
      பெயல் உற நெகிழ்ந்து, வெயில் உறச் சாஅய்,<br>
      வினை அழி பாவையின் உலறி,<br>
      மனை ஒழிந்திருத்தல் வல்லுவோர்க்கே!
    </p>
    <p>
      <strong>பிரிவு உணர்த்திய தோழிக்குத் தலைமகள்<br>
      சொல்லியது. - வேம்பற்றூர்க் குமரனார்</strong>
    </p>
    <h2>
      158 குறிஞ்சி
    </h2>
    <p>
      'உரும் உரறு கருவிய பெரு மழை தலைஇ,<br>
      பெயல் ஆன்று அவிந்த தூங்குஇருள் நடுநாள்,<br>
      மின்னு நிமிர்ந்தன்ன கனங்குழை இமைப்ப,<br>
      பின்னு விடு நெறியின் கிளைஇய கூந்தலள்,<br>
      வரை இழி மயிலின் ஒல்குவனள் ஒதுங்கி, 5
    </p>
    <p>
      மிடை ஊர்பு இழிய, கண்டனென், இவள்' என<br>
      அலையல் வாழி! வேண்டு, அன்னை! நம் படப்பைச்<br>
      சூருடைச் சிலம்பில், சுடர்ப்பூ வேய்ந்து<br>
      தாம் வேண்டு உருவின் அணங்குமார் வருமே;<br>
      நனவின் வாயே போலத் துஞ்சுநர்க் 10
    </p>
    <p>
      கனவு ஆண்டு மருட்டலும் உண்டே; இவள்தான்<br>
      சுடர் இன்று தமியளும் பனிக்கும்; வெருவர<br>
      மன்ற மராஅத்த கூகை குழறினும்,<br>
      நெஞ்சு அழிந்து அரணம் சேரும்; அதன்தலைப்<br>
      புலிக் கணத்தன்ன நாய் தொடர்விட்டு, 15
    </p>
    <p>
      முருகன் அன்ன சீற்றத்துக் கடுந் திறல்<br>
      எந்தையும் இல்லன் ஆக,<br>
      அஞ்சுவள் அல்லளோ, இவள் இது செயலே?
    </p>
    <p>
      <strong>தலைமகன் சிறைப்புறத்தானாக, தோழி<br>
      செவிலித்தாய்க்குச் சொல்லுவாளாய்,தலைமகன் கேட்பச் சொல்லியது. - கபிலர்</strong>
    </p>
    <h2>
      159 பாலை
    </h2>
    <p>
      தெண் கழி விளைந்த வெண் கல் உப்பின்<br>
      கொள்ளை சாற்றிய கொடு நுக ஒழுகை<br>
      உரனுடைச் சுவல பகடு பல பரப்பி<br>
      உமண் உயிர்த்து இறந்த ஒழிகல் அடுப்பின்,<br>
      வடி உறு பகழிக் கொடு வில் ஆடவர் 5
    </p>
    <p>
      அணங்குடை நோன் சிலை வணங்க வாங்கி,<br>
      பல் ஆன் நெடு நிரை தழீஇ, கல்லென<br>
      அரு முனை அலைத்த பெரும் புகல் வலத்தர்,<br>
      கனை குரற் கடுந் துடிப் பாணி தூங்கி,<br>
      உவலைக் கண்ணியர், ஊன் புழுக்கு அயரும் 10
    </p>
    <p>
      கவலை, 'காதலர் இறந்தனர்' என, நனி<br>
      அவலம் கொள்ளல்மா, காதல் அம் தோழி!<br>
      விசும்பின் நல் ஏறு சிலைக்கும் சேண் சிமை<br>
      நறும் பூஞ் சாரற் குறும் பொறைக் குணாஅது<br>
      வில் கெழு தடக் கை வெல் போர் வானவன் 15
    </p>
    <p>
      மிஞிறு மூசு கவுள சிறு கண் யானைத்<br>
      தொடியுடைத் தட மருப்பு ஒடிய நூறி,<br>
      கொடுமுடி காக்கும் குரூஉகண் நெடு மதில்<br>
      சேண் விளங்கு சிறப்பின் ஆமூர் எய்தினும்,<br>
      ஆண்டு அமைந்து உறையுநர்அல்லர், நின் 20
    </p>
    <p>
      பூண் தாங்கு ஆகம் பொருந்துதல் மறந்தே.
    </p>
    <p>
      <strong>பிரிவிடை வேறுபட்ட தலைமகளைத் தோழி<br>
      வற்புறுத்தியது. - ஆமூர்க் கவுதமன் சாதேவனார்</strong>
    </p>
    <h2>
      160 நெய்தல்
    </h2>
    <p>
      ஒடுங்கு ஈர் ஓதி நினக்கும் அற்றோ?<br>
      நடுங்கின்று, அளித்து, என் நிறை இல் நெஞ்சம்.<br>
      அடும்பு கொடி சிதைய வாங்கி, கொடுங் கழிக்<br>
      குப்பை வெண் மணற் பக்கம் சேர்த்தி, 5 நிறைச் சூல் யாமை மறைத்து ஈன்று, புதைத்த<br>
      5
    </p>
    <p>
      கோட்டு வட்டு உருவின் புலவு நாறு முட்டை<br>
      பார்ப்பு இடன் ஆகும் அளவை, பகுவாய்க்<br>
      கணவன் ஓம்பும் கானல்அம் சேர்ப்பன்:<br>
      முள் உறின் சிறத்தல் அஞ்சி, மெல்ல<br>
      வாவு உடைமையின் வள்பின் காட்டி, 10
    </p>
    <p>
      ஏத் தொழில் நவின்ற எழில் நடைப் புரவி<br>
      செழு நீர்த் தண் கழி நீந்தலின், ஆழி<br>
      நுதிமுகம் குறைந்த பொதி முகிழ் நெய்தல்,<br>
      பாம்பு உயர் தலையின், சாம்புவன நிவப்ப,<br>
      இர வந்தன்றால் திண் தேர்; கரவாது 15
    </p>
    <p>
      ஒல்லென ஒலிக்கும் இளையரொடு வல் வாய்<br>
      அரவச் சீறூர் காண,<br>
      பகல் வந்தன்றால், பாய்பரி சிறந்தே.
    </p>
    <p>
      <strong>தோழி வரைவு மலிந்து சொல்லியது.<br>
      குமுழிஞாழலார் நப்பசலையார்</strong>
    </p>
    <h2>
      161 பாலை
    </h2>
    <p>
      வினைவயிற் பிரிதல் யாவது? 'வணர் சுரி<br>
      வடியாப் பித்தை, வன்கண், ஆடவர்<br>
      அடி அமை பகழி ஆர வாங்கி;<br>
      வம்பலர்ச் செகுத்த அஞ்சுவரு கவலை,<br>
      படுமுடை நசைஇய வாழ்க்கைச் செஞ் செவி 5
    </p>
    <p>
      எருவைச் சேவல் ஈண்டுகிளை பயிரும்<br>
      வெருவரு கானம் நீந்தி, பொருள் புரிந்து<br>
      இறப்ப எண்ணினர்' என்பது சிறப்பக்<br>
      கேட்டனள்கொல்லோ தானே? தோள் தாழ்பு<br>
      சுரும்பு உண ஒலிவரும் இரும் பல் கூந்தல், 10
    </p>
    <p>
      அம் மா மேனி, ஆய் இழை, குறுமகள்<br>
      சுணங்கு சூழ் ஆகத்து அணங்கு என உருத்த<br>
      நல் வரல் இள முலை நனைய;<br>
      பல் இதழ் உண்கண் பரந்தன பனிஏ.
    </p>
    <p>
      <strong>பிரிவுணர்த்திய தோழி, தலைமகளது வேறுபாடு<br>
      கண்டு, 'முன்னமே உணர்ந்தாள். நம் பெருமாட்டி' என்று, தலைமகனைச் செலவு விலக்கியது. -<br>
      மதுரைப் புல்லங்கண்ணனார்</strong>
    </p>
    <h2>
      162 குறிஞ்சி
    </h2>
    <p>
      கொளக் குறைபடாஅக் கோடு வளர் குட்டத்து<br>
      அளப்பு அரிது ஆகிய குவை இருந் தோன்றல,<br>
      கடல் கண்டன்ன மாக விசும்பின்<br>
      அழற்கொடி அன்ன மின்னு வசிபு நுடங்க,<br>
      கடிதுஇடி உருமொடு கதழ்உறை சிதறி, 5
    </p>
    <p>
      விளிவு இடன் அறியா வான் உமிழ் நடு நாள்,<br>
      அருங் கடிக் காவலர் இகழ்பதம் நோக்கி,<br>
      பனி மயங்கு அசைவளி அலைப்ப, தந்தை<br>
      நெடு நகர் ஒரு சிறை நின்றனென்ஆக;<br>
      அறல் என அவிர்வரும் கூந்தல், மலர் என 10
    </p>
    <p>
      வாள் முகத்து அலமரும் மா இதழ் மழைக் கண்,<br>
      முகை நிரைத்தன்ன மா வீழ் வெண் பல்,<br>
      நகை மாண்டு இலங்கும் நலம் கெழு துவர் வாய்,<br>
      கோல் அமை விழுத் தொடி விளங்க வீசி,<br>
      கால் உறு தளிரின் நடுங்கி, ஆனாது, 15
    </p>
    <p>
      நோய் அசா வீட முயங்கினள் வாய்மொழி<br>
      நல் இசை தரூஉம் இரவலர்க்கு உள்ளிய<br>
      நசை பிழைப்பு அறியாக் கழல்தொடி அதிகன்<br>
      கோள் அறவு அறியாப் பயம் கெழு பலவின்<br>
      வேங்கை சேர்ந்த வெற்பகம் பொலிய, 20
    </p>
    <p>
      வில் கெழு தானைப் பசும் பூண் பாண்டியன்<br>
      களிறு அணி வெல் கொடி கடுப்ப, காண்வர<br>
      ஒளிறுவன இழிதரும் உயர்ந்து தோன்று அருவி,<br>
      நேர் கொள் நெடு வரைக் கவாஅன் சூரரமகளிரின் பெறற்கு அரியோளே. 25
    </p>
    <p>
      <strong>இரவுக் குறிக்கண் தலைமகளைத் கண்ணுற்று<br>
      நீங்கிய தலைமகன் தன் நெஞ்சிற்குச் சொல்லியது. - பரணர்</strong>
    </p>
    <h2>
      163 பாலை
    </h2>
    <p>
      விண் அதிர்பு தலைஇய, விரவு மலர் குழைய,<br>
      தண் மழை பொழிந்த தாழ்பெயற் கடை நாள்,<br>
      எமியம் ஆக, துனி உளம் கூர,<br>
      சென்றோர் உள்ளிச் சில் வளை நெகிழ,<br>
      பெரு நசை உள்ளமொடு வருநசை நோக்கி 5
    </p>
    <p>
      விளியும் எவ்வமொடு, 'அளியள்' என்னாது<br>
      களிறு உயிர்த்தன்ன கண் அழி துவலை<br>
      முளரி கரியும் முன்பனிப் பானாள்,<br>
      குன்று நெகிழ்ப்பு அன்ன குளிர் கொள் வாடை!<br>
      எனக்கே வந்தனை போறி! புனற் கால் 10
    </p>
    <p>
      அயிர் இடு குப்பையின் நெஞ்சு நெகிழ்ந்து அவிழ,<br>
      கொடியோர் சென்ற தேஎத்து, மடியாது<br>
      இனையை ஆகிச் செல்மதி;<br>
      வினை விதுப்புறுநர் உள்ளலும் உண்டே!
    </p>
    <p>
      <strong>பிரிவின்கண் வற்புறுக்கும் தோழிக்குத்<br>
      தலைமகள் ஆற்றாமை மீதூரச் சொல்லியது. -கழார்க்கீரன் எயிற்றியார்</strong>
    </p>
    <h2>
      164 முல்லை
    </h2>
    <p>
      கதிர் கையாக வாங்கி, ஞாயிறு<br>
      பைது அறத் தெறுதலின், பயம் கரந்து மாறி,<br>
      விடுவாய்ப்பட்ட வியன் கண் மா நிலம்<br>
      காடு கவின் எதிரக் கனை பெயல் பொழிதலின்;<br>
      பொறி வரி இன வண்டு ஆர்ப்ப, பல உடன் 5
    </p>
    <p>
      நறு வீ முல்லையொடு தோன்றி தோன்ற.<br>
      வெறி ஏன்றன்றே வீ கமழ் கானம்.<br>
      'எவன்கொல் மற்று அவர் நிலை?' என மயங்கி,<br>
      இகு பனி உறைக்கும் கண்ணொடு இனைபு, ஆங்கு<br>
      இன்னாது உறைவி தொல் நலம் பெறூஉம் 10
    </p>
    <p>
      இது நற் காலம்; கண்டிசின் பகைவர்<br>
      மதில் முகம் முருக்கிய தொடி சிதை மருப்பின்,<br>
      கந்து கால் ஒசிக்கும் யானை,<br>
      வெஞ் சின வேந்தன் வினை விடப்பெறினே!
    </p>
    <p>
      <strong>பாசறைக்கண் இருந்த தலைமகன் தன்<br>
      நெஞ்சிற்குச் சொல்லியது. - மதுரைத் தமிழ்க் கூத்தன் நாகன்தேவனார்</strong>
    </p>
    <h2>
      165 பாலை
    </h2>
    <p>
      கயந் தலை மடப் பிடி பயம்பில் பட்டென,<br>
      களிறு விளிப்படுத்த கம்பலை வெரீஇ,<br>
      ஒய்யென எழுந்த செவ் வாய்க் குழவி<br>
      தாது எரு மறுகின் மூதூர் ஆங்கண்,<br>
      எருமை நல் ஆன் பெறு முலை மாந்தும் 5
    </p>
    <p>
      நாடு பல இறந்த நன்னராட்டிக்கு<br>
      ஆயமும் அணி இழந்து அழுங்கின்று; தாயும்<br>
      'இன் தோள் தாராய், இறீஇயர் என் உயிர்!' என,<br>
      கண்ணும் நுதலும் நீவி, தண்ணென,<br>
      தடவு நிலை நொச்சி வரி நிழல் அசைஇ, 10
    </p>
    <p>
      தாழிக் குவளை வாடு மலர் சூட்டி,<br>
      'தருமணற் கிடந்த பாவை என்<br>
      அருமகளே என முயங்கினள் அழுமே!
    </p>
    <p>
      <strong>மகட் போக்கிய தாயது நிலைமை கண்டார்<br>
      சொல்லியது. - ......</strong>
    </p>
    <h2>
      166 மருதம்
    </h2>
    <p>
      'நல் மரம் குழீஇய நனை முதிர் சாடி<br>
      பல் நாள் அரித்த கோஒய் உடைப்பின்,<br>
      மயங்குமழைத் துவலையின் மறுகு உடன் பனிக்கும்<br>
      பழம் பல் நெல்லின் வேளூர்வாயில்,<br>
      நறு விரை தௌத்த நாறுஇணர் மாலை, 5
    </p>
    <p>
      பொறி வரி இன வண்டு ஊதல கழியும்<br>
      உயர் பலி பெறூஉம் உரு கெழு தெய்வம்,<br>
      புனை இருங் கதுப்பின் நீ கடுத்தோள்வயின்<br>
      அனையேன்ஆயின், அணங்குக, என்!' என<br>
      மனையோட் தேற்றும் மகிழ்நன்ஆயின், 10
    </p>
    <p>
      யார்கொல் வாழி, தோழி! நெருநல்<br>
      தார் பூண் களிற்றின் தலைப் புணை தழீஇ,<br>
      வதுவை ஈர் அணிப் பொலிந்து, நம்மொடு,<br>
      புதுவது வந்த காவிரிக்<br>
      கோடு தோய் மலிர்நிறை, ஆடியோரே? 15
    </p>
    <p>
      <strong>பரத்தையொடு புனலாடிய தலைமகன் தலைமகளிடைப்<br>
      புக்கு, 'யான் ஆடிற்றிலன்' என்று சூளுற்றான் என்பது கேட்ட பரத்தை, தன் பாங்காயினார<br>
      கேட்ப, சொல்லியது. - இடையன் நெடுங்கீரனார்</strong>
    </p>
    <h2>
      167 பாலை
    </h2>
    <p>
      வயங்கு மணி பொருத வகைஅமை வனப்பின்<br>
      பசுங் காழ் அல்குல் மாஅயோளொடு<br>
      வினை வனப்பு எய்திய புனை பூஞ் சேக்கை,<br>
      விண் பொரு நெடு நகர்த் தங்கி, இன்றே<br>
      இனிது உடன் கழிந்தன்றுமன்னே; நாளைப் 5
    </p>
    <p>
      பொருந்தாக் கண்ணேம் புலம்பு வந்து உறுதரச்<br>
      சேக்குவம்கொல்லோ, நெஞ்சே! சாத்து எறிந்து<br>
      அதர் கூட்டுண்ணும் அணங்குடைப் பகழிக்<br>
      கொடு வில் ஆடவர் படு பகை வெரீஇ,<br>
      ஊர் எழுந்து உலறிய பீர் எழு முது பாழ், 10
    </p>
    <p>
      முருங்கை மேய்ந்த பெருங் கை யானை<br>
      வெரிந் ஓங்கு சிறு புறம் உரிஞ, ஒல்கி<br>
      இட்டிகை நெடுஞ் சுவர் விட்டம் வீழ்ந்தென,<br>
      மணிப் புறாத் துறந்த மரம் சோர் மாடத்து<br>
      எழுது அணி கடவுள் போகலின், புல்லென்று 15
    </p>
    <p>
      ஒழுகுபலி மறந்த மெழுகாப் புன் திணைப்<br>
      பால் நாய் துள்ளிய பறைக்கட் சிற்றில்,<br>
      குயில் காழ் சிதைய மண்டி, அயில் வாய்க்<br>
      கூர் முகச் சிதலை வேய்ந்த<br>
      போர் மடி நல் இறைப் பொதியிலானே? 20
    </p>
    <p>
      <strong>தலைமகன் பொருள் கடைக்கூட்டிய<br>
      நெஞ்சிற்குச் சொல்லிச் செலவு அழுங்கியது. -கடியலூர் உருத்திரங்கண்ணனார்</strong>
    </p>
    <h2>
      168 குறிஞ்சி
    </h2>
    <p>
      யாமம் நும்மொடு கழிப்பி, நோய் மிக,<br>
      பனி வார் கண்ணேம் வைகுதும்; இனியே;<br>
      ஆன்றல் வேண்டும் வான் தோய் வெற்ப!<br>
      பல் ஆன் குன்றில் படு நிழல் சேர்ந்த<br>
      நல் ஆன் பரப்பின் குழுமூர் ஆங்கண் 5
    </p>
    <p>
      கொடைக் கடன் ஏன்ற கோடா நெஞ்சின்<br>
      உதியன் அட்டில் போல ஒலி எழுந்து,<br>
      அருவி ஆர்க்கும் பெரு வரைச் சிலம்பின்;<br>
      ஈன்றணி இரும் பிடி தழீஇ, களிறு தன்<br>
      தூங்குநடைக் குழவி துயில் புறங்காப்ப, 10
    </p>
    <p>
      ஒடுங்கு அளை புலம்பப் போகி, கடுங் கண்<br>
      வாள் வரி வயப் புலி கல் முழை உரற,<br>
      கானவர் மடிந்த கங்குல்;<br>
      மான் அதர்ச் சிறு நெறி வருதல், நீயே?
    </p>
    <p>
      <strong>இரவுக்குறி வந்த தலைமகனை இரவுக்குறி<br>
      விலக்கி, வரைவு கடாயது. - கோட்டம்பலத்துத் துஞ்சிய சேரமான்</strong>
    </p>
    <h2>
      169 பாலை
    </h2>
    <p>
      மரம் தலை கரிந்து நிலம் பயம் வாட,<br>
      அலங்குகதிர் வேய்ந்த அழல் திகழ் நனந்தலை,<br>
      புலி தொலைத்து உண்ட பெருங் களிற்று ஒழி ஊன்<br>
      கலி கெழு மறவர் காழ்க் கோத்து ஒழிந்ததை,<br>
      ஞெலி கோற் சிறு தீ மாட்டி, ஒலி திரைக் 5
    </p>
    <p>
      கடல் விளை அமிழ்தின் கணம் சால் உமணர்<br>
      சுனை கொள் தீம் நீர்ச் சோற்று உலைக் கூட்டும்<br>
      சுரம் பல கடந்த நம் வயின் படர்ந்து; நனி<br>
      பசலை பாய்ந்த மேனியள், நெடிது நினைந்து,<br>
      செல் கதிர் மழுகிய புலம்பு கொள் மாலை 10
    </p>
    <p>
      மெல் விரல் சேர்த்திய நுதலள், மல்கிக்<br>
      கயல் உமிழ் நீரின் கண் பனி வார,<br>
      பெருந் தோள் நெகிழ்ந்த செல்லலொடு<br>
      வருந்துமால், அளியள், திருந்திழைதானே!
    </p>
    <p>
      <strong>தலைமகன் இடைச் சுரத்துத் தன்<br>
      நெஞ்சிற்குச் சொல்லியது. - தொண்டியாமூர்ச் சாத்தனார்</strong>
    </p>
    <h2>
      170 நெய்தல்
    </h2>
    <p>
      கானலும் கழறாது; கழியும் கூறாது;<br>
      தேன் இமிர் நறு மலர்ப் புன்னையும் மொழியாது;<br>
      ஒரு நின் அல்லது பிறிது யாதும் இலனே;<br>
      இருங் கழி மலர்ந்த கண் போல் நெய்தல்<br>
      கமழ் இதழ் நாற்றம் அமிழ்து என நசைஇ, 5
    </p>
    <p>
      தண் தாது ஊதிய வண்டினம் களி சிறந்து,<br>
      பறைஇ தளரும் துறைவனை, நீயே,<br>
      சொல்லல் வேண்டுமால் அலவ! பல்கால்<br>
      கைதைஅம் படுசினை எவ்வமொடு அசாஅம்<br>
      கடற் சிறு காக்கை காமர் பெடையொடு 10
    </p>
    <p>
      கோட்டுமீன் வழங்கும் வேட்டம் மடி பரப்பின்<br>
      வெள் இறாக் கனவும் நள்ளென் யாமத்து,<br>
      'நின் உறு விழுமம் களைந்தோள்<br>
      தன் உறு விழுமம் நீந்துமோ!' எனவே.
    </p>
    <p>
      <strong>தலைமகள் காமம் மிக்க கழிபடர் கிளவியாற்<br>
      சொற்றது. - மதுரைக் கள்ளிற் கடையத்தன் வெண்ணாகனார்</strong>
    </p>
    <h2>
      171 பாலை
    </h2>
    <p>
      'நுதலும் நுண் பசப்பு இவரும்; தோளும்<br>
      அகல் மலை இறும்பின் ஆய்ந்து கொண்டு அறுத்த<br>
      பணை எழில் அழிய வாடும்; நாளும்<br>
      நினைவல்மாது அவர் பண்பு' என்று ஓவாது<br>
      இனையல் வாழி, தோழி! புணர்வர் 5
    </p>
    <p>
      இலங்கு கோல் ஆய் தொடி நெகிழ, பொருள் புரிந்து<br>
      அலந்தலை ஞெமையத்து அதர் அடைந்திருந்த<br>
      மால் வரைச் சீறூர் மருள் பல் மாக்கள்<br>
      கோள் வல் ஏற்றை ஓசை ஓர்மார்,<br>
      திருத்திக் கொண்ட அம்பினர், நோன் சிலை 10
    </p>
    <p>
      எருத்தத்து இரீஇ, இடம் தொறும் படர்தலின்,<br>
      கீழ்ப்படு தாரம் உண்ணா, மேற் சினைப்<br>
      பழம் போற் சேற்ற தீம் புழல் உணீஇய,<br>
      கருங் கோட்டு இருப்பை ஊரும்<br>
      பெருங் கை எண்கின் சுரன் இறந்தோரே! 15
    </p>
    <p>
      <strong>தலைமகன் பிரிவின்கண் வேறுபட்ட தலைமகளைத்<br>
      தோழி வற்புறீஇயது. -கல்லாடனார்</strong>
    </p>
    <h2>
      172 குறிஞ்சி
    </h2>
    <p>
      வாரணம் உரறும் நீர் திகழ் சிலம்பில்<br>
      பிரசமொடு விரைஇய வயங்கு வெள் அருவி<br>
      இன் இசை இமிழ் இயம் கடுப்ப, இம்மெனக்<br>
      கல் முகை விடர்அகம் சிலம்ப, வீழும்<br>
      காம்பு தலைமணந்த ஓங்கு மலைச் சாரல்; 5
    </p>
    <p>
      இரும்பு வடித்தன்ன கருங் கைக் கானவன்<br>
      விரி மலர் மராஅம் பொருந்தி, கோல் தெரிந்து,<br>
      வரி நுதல் யானை அரு நிறத்து அழுத்தி,<br>
      இகல் அடு முன்பின் வெண் கோடு கொண்டு, தன்<br>
      புல் வேய் குரம்பை புலர ஊன்றி, 10
    </p>
    <p>
      முன்றில் நீடிய முழவு உறழ் பலவில்,<br>
      பிழி மகிழ் உவகையன், கிளையொடு கலி சிறந்து,<br>
      சாந்த ஞெகிழியின் ஊன் புழுக்கு அயரும்<br>
      குன்ற நாட! நீ அன்பிலை ஆகுதல்<br>
      அறியேன் யான்; அஃது அறிந்தனென்ஆயின் 15
    </p>
    <p>
      அணி இழை, உண்கண், ஆய் இதழ்க் குறுமகள்<br>
      மணி ஏர் மாண் நலம் சிதைய,<br>
      பொன் நேர் பசலை பாவின்றுமன்னே!
    </p>
    <p>
      <strong>தோழி தலைமகளை இடத்து உய்த்து வந்து,<br>
      தலைமகனை வரைவு கடாயது. -மதுரைப் பாலாசிரியர் நப்பாலனார்</strong>
    </p>
    <h2>
      173 பாலை
    </h2>
    <p>
      'அறம் தலைப்பிரியாது ஒழுகலும், சிறந்த<br>
      கேளிர் கேடு பல ஊன்றலும், நாளும்<br>
      வருந்தா உள்ளமொடு இருந்தோர்க்கு இல்' எனச்<br>
      செய்வினை புரிந்த நெஞ்சினர், 'நறு நுதல்<br>
      மை ஈர் ஓதி! அரும் படர் உழத்தல் 5
    </p>
    <p>
      சில் நாள் தாங்கல்வேண்டும்' என்று, நின்<br>
      நல் மாண் எல் வளை திருத்தினர்ஆயின்,<br>
      வருவர் வாழி, தோழி! பல புரி<br>
      வார் கயிற்று ஒழுகை நோன் சுவற் கொளீஇ,<br>
      பகடு துறை ஏற்றத்து உமண் விளி வெரீஇ, 10
    </p>
    <p>
      உழைமான் அம் பிணை இனன் இரிந்து ஓட,<br>
      காடு கவின் அழிய உரைஇ, கோடை<br>
      நின்று தின விளிந்த, அம் பணை, நெடு வேய்க்<br>
      கண் விடத் தெறிக்கும் மண்ணா முத்தம்<br>
      கழங்கு உறழ் தோன்றல, பழங் குழித் தாஅம் 15
    </p>
    <p>
      இன் களி நறவின் இயல் தேர் நன்னன்<br>
      விண் பொரு நெடு வரைக் கவாஅன்<br>
      பொன் படு மருங்கின் மலை இறந்தோரே.
    </p>
    <p>
      <strong>தலைமகன் பிரிவின்கண் வேறுபட்ட தலைமகளைத்<br>
      தோழி வற்புறுத்தியது. -முள்ளியூர்ப் பூதியார்</strong>
    </p>
    <h2>
      174 முல்லை
    </h2>
    <p>
      'இரு பெரு வேந்தர் மாறு கொள் வியன் களத்து,<br>
      ஒரு படை கொண்டு, வருபடை பெயர்க்கும்<br>
      செல்வம் உடையோர்க்கு நின்றன்று விறல்' என,<br>
      பூக் கோள் ஏய தண்ணுமை விலக்கிச்<br>
      செல்வேம்ஆதல் அறியாள், முல்லை 5
    </p>
    <p>
      நேர் கால் முது கொடி குழைப்ப, நீர் சொரிந்து,<br>
      காலை வானத்துக் கடுங் குரற் கொண்மூ<br>
      முழங்குதொறும் கையற்று, ஒடுங்கி, நப் புலந்து,<br>
      பழங்கண் கொண்ட பசலை மேனியள்,<br>
      யாங்கு ஆகுவள்கொல் தானே வேங்கை 10
    </p>
    <p>
      ஊழுறு நறு வீ கடுப்பக் கேழ் கொள,<br>
      ஆகத்து அரும்பிய மாசு அறு சுணங்கினள்,<br>
      நல் மணல் வியலிடை நடந்த<br>
      சில் மெல் ஒதுக்கின், மாஅயோளே?
    </p>
    <p>
      <strong>பாசறைக்கண் தலைமகன் தன் நெஞ்சிற்குச்<br>
      சொல்லியது. - மதுரை அளக்கர்ஞாழார் மகனார் மள்ளனார்</strong>
    </p>
    <h2>
      175 பாலை
    </h2>
    <p>
      வீங்கு விளிம்பு உரீஇய விசை அமை நோன் சிலை<br>
      வாங்கு தொடை பிழையா வன்கண் ஆடவர்<br>
      விடுதொறும் விளிக்கும் வெவ் வாய் வாளி<br>
      ஆறு செல் வம்பலர் உயிர் செலப் பெயர்ப்பின்,<br>
      பாறு கிளை பயிர்ந்து படுமுடை கவரும் 5
    </p>
    <p>
      வெஞ் சுரம் இறந்த காதலர் நெஞ்சு உண<br>
      அரிய வஞ்சினம் சொல்லியும், பல் மாண்<br>
      தெரி வளை முன்கை பற்றியும், 'வினைமுடித்து<br>
      வருதும்' என்றனர் அன்றே தோழி!<br>
      கால் இயல் நெடுந் தேர்க் கை வண் செழியன் 10
    </p>
    <p>
      ஆலங்கானத்து அமர் கடந்து உயர்த்த<br>
      வேலினும் பல் ஊழ் மின்னி, முரசு என<br>
      மா இரு விசும்பில் கடி இடி பயிற்றி,<br>
      நேர் கதிர் நிரைத்த நேமிஅம் செல்வன்<br>
      போர் அடங்கு அகலம் பொருந்திய தார்போல், 15
    </p>
    <p>
      திருவில் தேஎத்துக் குலைஇ, உரு கெழு<br>
      மண் பயம் பூப்பப் பாஅய்,<br>
      தண் பெயல் எழிலி தாழ்ந்த போழ்தே?<br>
      பிரிவின்கண் வற்புறுக்கும் தோழிக்குத்
    </p>
    <p>
      <strong>தலைமகள் சொல்லியது; தோழிக்குத் தலைமகள் சொல்லியதூஉம் ஆம்; பிரிவின்கண் வேறுபட்ட<br>
      தலைமகள் தோழிக்குச் சொற்றதூஉம் ஆம்.- ஆலம்பேரி சாத்தனார்.</strong>
    </p>
    <h2>
      176 மருதம்
    </h2>
    <p>
      கடல் கண்டன்ன கண் அகன் பரப்பின்<br>
      நிலம் பக வீழ்ந்த வேர் முதிர் கிழங்கின்<br>
      கழை கண்டன்ன தூம்புடைத் திரள் கால்,<br>
      களிற்றுச் செவி அன்ன பாசடை மருங்கில்,<br>
      கழு நிவந்தன்ன கொழு முகை இடை இடை 5
    </p>
    <p>
      முறுவல் முகத்தின் பல் மலர் தயங்க,<br>
      பூத்த தாமரைப் புள் இமிழ் பழனத்து,<br>
      வேப்பு நனை அன்ன நெடுங் கண் நீர்ஞெண்டு<br>
      இரை தேர் வெண் குருகு அஞ்சி, அயலது<br>
      ஒலித்த பகன்றை இருஞ் சேற்று அள்ளல், 10
    </p>
    <p>
      திதலையின் வரிப்ப ஓடி, விரைந்து தன்<br>
      நீர் மலி மண் அளைச் செறியும் ஊர!<br>
      மனை நகு வயலை மரன் இவர் கொழுங் கொடி<br>
      அரி மலர் ஆம்பலொடு ஆர்தழை தைஇ,<br>
      விழவு ஆடு மகளிரொடு தழூஉ அணிப் பொலிந்து, 15
    </p>
    <p>
      மலர் ஏர் உண்கண் மாண் இழை முன்கைக்<br>
      குறுந் தொடி துடக்கிய நெடுந் தொடர் விடுத்தது<br>
      உடன்றனள் போலும், நின் காதலி? எம் போல்<br>
      புல் உளைக் குடுமிப் புதல்வற் பயந்து,<br>
      நெல்லுடை நெடு நகர் நின் இன்று உறைய, 20
    </p>
    <p>
      என்ன கடத்தளோ, மற்றே? தன் முகத்து<br>
      எழுது எழில் சிதைய அழுதனள் ஏங்கி,<br>
      அடித்தென உருத்த தித்திப் பல் ஊழ்<br>
      நொடித்தெனச் சிவந்த மெல் விரல் திருகுபு,<br>
      கூர்நுனை மழுகிய எயிற்றள் 25
    </p>
    <p>
      ஊர் முழுதும் நுவலும் நிற் காணிய சென்மே.
    </p>
    <p>
      <strong>தோழி தலைமகனை வாயில் மறுத்தது. மருதம்-<br>
      பாடிய இளங்கடுங்கோ</strong>
    </p>
    <h2>
      177 பாலை
    </h2>
    <p>
      'தொல் நலம் சிதையச் சாஅய், அல்கலும்,<br>
      இன்னும் வாரார்; இனி எவன் செய்கு?' எனப்<br>
      பெரும் புலம்புறுதல் ஓம்புமதி சிறு கண்<br>
      இரும் பிடித் தடக் கை மான, நெய் அருந்து<br>
      ஒருங்கு பிணித்து இயன்ற நெறி கொள் ஐம்பால் 5
    </p>
    <p>
      தேம் கமழ் வெறி மலர் பெய்ம்மார், காண்பின்<br>
      கழை அமல் சிலம்பின் வழை தலை வாடக்<br>
      கதிர் கதம் கற்ற ஏ கல் நெறியிடை,<br>
      பைங் கொடிப் பாகற் செங் கனி நசைஇ,<br>
      கான மஞ்ஞைக் கமஞ்சூல் மாப் பெடை 10
    </p>
    <p>
      அயிர் யாற்று அடைகரை வயிரின் நரலும்<br>
      காடு இறந்து அகன்றோர் நீடினர் ஆயினும்,<br>
      வல்லே வருவர்போலும் வெண் வேல்<br>
      இலை நிறம் பெயர ஓச்சி, மாற்றோர்<br>
      மலை மருள் யானை மண்டுஅமர் ஒழித்த 15
    </p>
    <p>
      கழற் கால் பண்ணன் காவிரி வடவயின்<br>
      நிழற் கயம் தழீஇய நெடுங் கால் மாவின்<br>
      தளிர் ஏர் ஆகம் தகை பெற முகைந்த<br>
      அணங்குடை வன முலைத் தாஅய நின்<br>
      சுணங்கிடை வரித்த தொய்யிலை நினைந்தே. 20
    </p>
    <p>
      <strong>பிரிவிடை வேறுபட்ட தலைமகளைத் தோழி<br>
      வற்புறுத்தியது. - செயலூர் இளம் பொன்சாத்தன் கொற்றனார்</strong>
    </p>
    <h2>
      178 குறிஞ்சி
    </h2>
    <p>
      வயிரத்தன்ன வை ஏந்து மருப்பின்,<br>
      வெதிர் வேர் அன்ன பரூஉ மயிர்ப் பன்றி<br>
      பறைக் கண் அன்ன நிறைச் சுனை பருகி,<br>
      நீலத்தன்ன அகல் இலைச் சேம்பின்<br>
      பிண்டம் அன்ன கொழுங் கிழங்கு மாந்தி, 5
    </p>
    <p>
      பிடி மடிந்தன்ன கல் மிசை ஊழ் இழிபு,<br>
      யாறு சேர்ந்தன்ன ஊறு நீர்ப் படாஅர்ப்<br>
      பைம் புதல் நளி சினைக் குருகு இருந்தன்ன,<br>
      வண் பிணி அவிழ்ந்த வெண் கூதாளத்து<br>
      அலங்கு குலை அலரி தீண்டி, தாது உக, 10
    </p>
    <p>
      பொன் உரை கட்டளை கடுப்பக் காண்வர,<br>
      கிளை அமல் சிறு தினை விளை குரல் மேய்ந்து,<br>
      கண் இனிது படுக்கும் நல் மலை நாடனொடு<br>
      உணர்ந்தனை புணர்ந்த நீயும், நின் தோட்<br>
      பணைக் கவின் அழியாது துணைப் புணர்ந்து, என்றும், 15
    </p>
    <p>
      தவல் இல் உலகத்து உறைஇயரோ தோழி<br>
      'எல்லையும் இரவும் என்னாது, கல்லெனக்<br>
      கொண்டல் வான் மழை பொழிந்த வைகறைத்<br>
      தண் பனி அற்சிரம் தமியோர்க்கு அரிது' என,<br>
      கனவினும் பிரிவு அறியலனே; அதன்தலை 20
    </p>
    <p>
      முன் தான் கண்ட ஞான்றினு ம்
    </p>
    <p>
      <strong>பின் பெரிது அளிக்கும், தன் பண்பினானே.<br>
      தோழி வரைவு மலிந்து சொல்லியது. - பரணர்</strong>
    </p>
    <h2>
      179 பாலை
    </h2>
    <p>
      விண் தோய் சிமைய விறல் வரைக் கவாஅன்,<br>
      வெண்தேர் ஓடும் கடம் காய் மருங்கில்,<br>
      துனை எரி பரந்த துன் அரும் வியன் காட்டு,<br>
      சிறு கண் யானை நெடுங் கை நீட்டி<br>
      வான் வாய் திறந்தும் வண் புனல் பெறாஅது, 5
    </p>
    <p>
      கான் புலந்து கழியும் கண் அகன் பரப்பின்<br>
      விடு வாய்ச் செங் கணைக் கொடு வில் ஆடவர்<br>
      நல் நிலை பொறித்த கல் நிலை அதர,<br>
      அரம்பு கொள் பூசல் களையுநர்க் காணாச்<br>
      சுரம் செல விரும்பினிர்ஆயின் இன் நகை, 10
    </p>
    <p>
      முருந்து எனத் திரண்ட முள் எயிற்றுத் துவர் வாய்,<br>
      குவளை நாள் மலர் புரையும் உண்கண், இம்<br>
      மதி ஏர் வாள் நுதல் புலம்ப,<br>
      பதி பெயர்ந்து உறைதல் ஒல்லுமோ, நுமக்கே?
    </p>
    <p>
      <strong>பிரிவு உணர்த்திய தலைமகற்குத் தோழி செலவு<br>
      அழுங்கச் சொல்லியது. -கோடி மங்கலத்து வாதுளி நற்சேந்தனார்</strong>
    </p>
    <h2>
      180 நெய்தல்
    </h2>
    <p>
      நகை நனி உடைத்தால் தோழி! தகை மிக,<br>
      கோதை ஆயமொடு குவவு மணல் ஏறி,<br>
      வீ ததை கானல் வண்டல் அயர,<br>
      கதழ் பரித் திண் தேர் கடைஇ வந்து,<br>
      தண் கயத்து அமன்ற ஒண் பூங் குவளை 5
    </p>
    <p>
      அரும்பு அலைத்து இயற்றிய சுரும்பு ஆர் கண்ணி<br>
      பின்னுப் புறம் தாழக் கொன்னே சூட்டி,<br>
      நல் வரல் இள முலை நோக்கி, நெடிது நினைந்து,<br>
      நில்லாது பெயர்ந்தனன், ஒருவன்; அதற்கே<br>
      புலவு நாறு இருங் கழி துழைஇ, பல உடன் 10
    </p>
    <p>
      புள் இறை கொண்ட முள்ளுடை நெடுந் தோட்டுத்<br>
      தாழை மணந்து ஞாழலொடு கெழீஇ,<br>
      படப்பை நின்ற முடத் தாட் புன்னைப்<br>
      பொன் நேர் நுண் தாது நோக்கி,<br>
      என்னும் நோக்கும், இவ் அழுங்கல் ஊரே. 15
    </p>
    <p>
      இரந்து பின்னின்ற தலைமகற்குக்
    </p>
    <p>
      <strong>குறைநேர்ந்த தோழி தலைமகளைக்குறைநயப்பக் கூறியது; தலைமகன் சிறைப்புறத்தானாக,<br>
      தோழிக்குச் சொல்லியதூஉம் ஆம். - கருவூர்க் கண்ணம்பாளனார்</strong>
    </p>
    <h2>
      181 பாலை
    </h2>
    <p>
      துன் அருங் கானமும் துணிதல் ஆற்றாய்,<br>
      பின் நின்று பெயரச் சூழ்ந்தனைஆயின்,<br>
      என் நிலை உரைமோ நெஞ்சே! ஒன்னார்<br>
      ஓம்பு அரண் கடந்த வீங்கு பெருந் தானை<br>
      அடு போர் மிஞிலி செரு வேல் கடைஇ, 5
    </p>
    <p>
      முருகு உறழ் முன்பொடு பொருது களம் சிவப்ப,<br>
      ஆஅய் எயினன் வீழ்ந்தென, ஞாயிற்று<br>
      ஒண் கதிர் உருப்பம் புதைய ஓராங்கு<br>
      வம்பப் புள்ளின் கம்பலைப் பெருந் தோடு<br>
      விசும்பிடை தூர ஆடி, மொசிந்து உடன், 10
    </p>
    <p>
      பூ விரி அகன் துறைக் கணை விசைக் கடு நீர்க்<br>
      காவிரிப் பேர் யாற்று அயிர் கொண்டு ஈண்டி,<br>
      எக்கர் இட்ட குப்பை வெண் மணல்<br>
      வைப்பின் யாணர் வளம் கெழு வேந்தர்<br>
      ஞாலம் நாறும் நலம் கெழு நல் இசை, 15
    </p>
    <p>
      நான் மறை முது நூல் முக்கட் செல்வன்,<br>
      ஆலமுற்றம் கவின் பெறத் தைஇய<br>
      பொய்கை சூழ்ந்த பொழில் மனை மகளிர்<br>
      கைசெய் பாவைத் துறைக்கண் இறுக்கும்<br>
      மகர நெற்றி வான் தோய் புரிசைச் 20
    </p>
    <p>
      சிகரம் தோன்றாச் சேண் உயர் நல் இல்<br>
      புகாஅர் நல் நாட்டதுவே பகாஅர்<br>
      பண்டம் நாறும் வண்டு அடர் ஐம்பால்,<br>
      பணைத் தகைத் தடைஇய காண்பு இன் மென் தோள்,<br>
      அணங்குசால், அரிவை இருந்த 25
    </p>
    <p>
      மணம் கமழ் மறுகின் மணற் பெருங் குன்றே.
    </p>
    <p>
      <strong>இடைச் சுரத்து ஒழியக் கருதிய<br>
      நெஞ்சிற்குச் சொல்லியது. - பரணர்</strong>
    </p>
    <h2>
      182 குறிஞ்சி
    </h2>
    <p>
      பூங் கண் வேங்கைப் பொன் இணர் மிலைந்து,<br>
      வாங்கு அமை நோன் சிலை எருத்தத்து இரீஇ,<br>
      தீம் பழப் பலவின் சுளை விளை தேறல்<br>
      வீளை அம்பின் இளையரொடு மாந்தி,<br>
      ஓட்டு இயல் பிழையா வய நாய் பிற்பட, 5
    </p>
    <p>
      வேட்டம் போகிய குறவன் காட்ட<br>
      குளவித் தண் புதல் குருதியொடு துயல் வர,<br>
      முளவுமாத் தொலைச்சும் குன்ற நாட!<br>
      அரவு எறி உருமோடு ஒன்றிக் கால் வீழ்த்து<br>
      உரவு மழை பொழிந்த பானாட் கங்குல், 10
    </p>
    <p>
      தனியை வந்த ஆறு நினைந்து, அல்கலும்,<br>
      பனியொடு கலுழும் இவள் கண்ணே; அதனால்,<br>
      கடும் பகல் வருதல் வேண்டும் தெய்ய<br>
      அதிர் குரல் முது கலை கறி முறி முனைஇ,<br>
      உயர்சிமை நெடுங் கோட்டு உகள, உக்க 15
    </p>
    <p>
      கமழ் இதழ் அலரி தாஅய் வேலன்<br>
      வெறி அயர் வியன் களம் கடுக்கும்<br>
      பெரு வரை நண்ணிய சாரலானே.
    </p>
    <p>
      <strong>தோழி இரா வருவானைப் 'பகல் வா' என்றது. -<br>
      கபிலர்</strong>
    </p>
    <h2>
      183 பாலை
    </h2>
    <p>
      'குவளை உண்கண் கலுழவும், திருந்திழைத்<br>
      திதலை அல்குல் அவ் வரி வாடவும்,<br>
      அத்தம் ஆர் அழுவம் நத் துறந்து அருளார்<br>
      சென்று சேண் இடையர் ஆயினும், நன்றும்<br>
      நீடலர்' என்றி தோழி! பாடு ஆன்று 5
    </p>
    <p>
      பனித் துறைப் பெருங் கடல் இறந்து, நீர் பருகி,<br>
      குவவுத் திரை அருந்து கொள்ளைய குடக்கு ஏர்பு,<br>
      வயவுப் பிடி இனத்தின் வயின்வயின் தோன்றி,<br>
      இருங் கிளைக் கொண்மூ ஒருங்குடன் துவன்றி,<br>
      காலை வந்தன்றால் காரே மாலைக் 10
    </p>
    <p>
      குளிர் கொள் பிடவின் கூர் முகை அலரி<br>
      வண்டு வாய் திறக்கும் தண்டா நாற்றம்<br>
      கூதிர் அற்சிரத்து ஊதை தூற்ற,<br>
      பனி அலைக் கலங்கிய நெஞ்சமொடு<br>
      வருந்துவம் அல்லமோ, பிரிந்திசினோர் திறத்தே? 15
    </p>
    <p>
      <strong>தலைமகன் குறித்த பருவ வரவு கண்டு,<br>
      தலைமகள் தோழிக்குச் சொல்லியது. -கருவூர்க் கலிங்கத்தார்</strong>
    </p>
    <h2>
      184 முல்லை
    </h2>
    <p>
      கடவுட் கற்பொடு குடிக்கு விளக்கு ஆகிய<br>
      புதல்வற் பயந்த புகழ் மிகு சிறப்பின்<br>
      நன்னராட்டிக்கு அன்றியும், எனக்கும்<br>
      இனிது ஆகின்றால்; சிறக்க, நின் ஆயுள்!<br>
      அருந் தொழில் முடித்த செம்மல் உள்ளமொடு 5
    </p>
    <p>
      சுரும்பு இமிர் மலர கானம் பிற்பட,<br>
      வெண் பிடவு அவிழ்ந்த வீ கமழ் புறவில்<br>
      குண்டைக் கோட்ட குறு முள் கள்ளிப்<br>
      புன் தலை புதைத்த கொழுங் கொடி முல்லை<br>
      ஆர் கழல் புதுப் பூ உயிர்ப்பின் நீக்கி, 10
    </p>
    <p>
      தௌ அறல் பருகிய திரிமருப்பு எழிற் கலை<br>
      புள்ளி அம் பிணையொடு வதியும் ஆங்கண்,<br>
      கோடுடைக் கையர், துளர் எறி வினைஞர்,<br>
      அரியல் ஆர்கையர், விளைமகிழ் தூங்க,<br>
      செல்கதிர் மழுகிய உருவ ஞாயிற்றுச் 15
    </p>
    <p>
      செக்கர் வானம் சென்ற பொழுதில்,<br>
      கற் பால் அருவியின் ஒலிக்கும் நல் தேர்த்<br>
      தார் மணி பல உடன் இயம்ப<br>
      சீர் மிகு குருசில்! நீ வந்து நின்றதுவே.
    </p>
    <p>
      <strong>தலைமகன் வினைவயிற் பிரிந்து வந்து<br>
      எய்திய இடத்து, தோழி புல்லு மகிழ்வு உரைத்தது. - மதுரை மருதன் இளநாகனார்</strong>
    </p>
    <h2>
      185 பாலை
    </h2>
    <p>
      எல் வளை ஞெகிழச் சாஅய், ஆயிழை<br>
      நல் எழிற் பணைத் தோள் இருங் கவின் அழிய,<br>
      பெருங் கையற்ற நெஞ்சமொடு நத் துறந்து,<br>
      இரும்பின் இன் உயிர் உடையோர் போல,<br>
      வலித்து வல்லினர், காதலர்; வாடல் 5
    </p>
    <p>
      ஒலி கழை நிவந்த நெல்லுடை நெடு வெதிர்<br>
      கலி கொள் மள்ளர் வில் விசையின் உடைய,<br>
      பைது அற வெம்பிய கல் பொரு பரப்பின்<br>
      வேனில் அத்தத்து ஆங்கண், வான் உலந்து<br>
      அருவி ஆன்ற உயர்சிமை மருங்கில், 10
    </p>
    <p>
      பெரு விழா விளக்கம் போல, பல உடன்<br>
      இலை இல மலர்ந்த இலவமொடு<br>
      நிலை உயர் பிறங்கல் மலை இறந்தோரே.
    </p>
    <p>
      <strong>பிரிவிடை வேறுபட்ட தலைமகள் தோழிக்குச்<br>
      சொல்லியது. - பாலைபாடிய பெருங்கடுங்கோ</strong>
    </p>
    <h2>
      186 மருதம்
    </h2>
    <p>
      வானம் வேண்டா வறன்இல் வாழ்க்கை<br>
      நோன் ஞாண் வினைஞர் கோள் அறிந்து ஈர்க்கும்<br>
      மீன் முதிர் இலஞ்சிக் கலித்த தாமரை<br>
      நீர்மிசை நிவந்த நெடுந் தாள் அகல் இலை<br>
      இருங் கயம் துளங்க, கால் உறுதொறும் 5
    </p>
    <p>
      பெருங் களிற்றுச் செவியின் அலைக்கும் ஊரனொடு<br>
      எழுந்த கௌவையோ பெரிதே; நட்பே,<br>
      கொழுங் கோல் வேழத்துப் புணை துணையாகப்<br>
      புனல் ஆடு கேண்மை அனைத்தே; அவனே,<br>
      ஒண் தொடி மகளிர் பண்டை யாழ் பாட, 10
    </p>
    <p>
      ஈர்ந் தண் முழவின் எறிகுணில் விதிர்ப்ப,<br>
      தண் நறுஞ் சாந்தம் கமழும் தோள் மணந்து,<br>
      இன்னும் பிறள் வயினானே; மனையோள்<br>
      எம்மொடு புலக்கும் என்ப; வென் வேல்,<br>
      மாரி அம்பின், மழைத்தோற் பழையன் 15
    </p>
    <p>
      காவிரி வைப்பின் போஒர் அன்ன, என்<br>
      செறிவளை உடைத்தலோ இலெனே; உரிதினின்<br>
      யாம் தன் பகையேம்அல்லேம்; சேர்ந்தோர்<br>
      திரு நுதல் பசப்ப நீங்கும்<br>
      கொழுநனும் சாலும், தன் உடன் உறை பகையே. 20
    </p>
    <p>
      <strong>தலைமகட்குப் பாங்காயினார் கேட்ப,<br>
      இல்லிடைப் பரத்தை சொல்லி நெருங்கியது. -பரணர்</strong>
    </p>
    <h2>
      187 பாலை
    </h2>
    <p>
      தோள் புலம்பு அகலத் துஞ்சி, நம்மொடு<br>
      நாள் பல நீடிய கரந்து உறை புணர்ச்சி<br>
      நாண் உடைமையின் நீங்கி, சேய் நாட்டு<br>
      அரும் பொருள் வலித்த நெஞ்சமொடு ஏகி,<br>
      நம் உயர்வு உள்ளினர் காதலர் கறுத்தோர் 5
    </p>
    <p>
      தெம் முனை சிதைத்த, கடும் பரிப் புரவி,<br>
      வார் கழற் பொலிந்த வன்கண் மழவர்<br>
      பூந் தொடை விழவின் தலை நாள் அன்ன,<br>
      தரு மணல் ஞெமிரிய திரு நகர் முற்றம்<br>
      புலம்புறும்கொல்லோ தோழி! சேண் ஓங்கு 10
    </p>
    <p>
      அலந்தலை ஞெமையத்து ஆள் இல் ஆங்கண்,<br>
      கல் சேர்பு இருந்த சில் குடிப் பாக்கத்து,<br>
      எல் விருந்து அயர, ஏமத்து அல்கி,<br>
      மனை உறை கோழி அணல் தாழ்பு அன்ன<br>
      கவை ஒண் தளிர கருங்கால் யாஅத்து 15
    </p>
    <p>
      வேனில் வெற்பின் கானம் காய,<br>
      முனை எழுந்து ஓடிய கெடு நாட்டு ஆர் இடை,<br>
      பனை வெளிறு அருந்து பைங் கண் யானை<br>
      ஒண் சுடர் முதிரா இளங் கதிர் அமையத்து,<br>
      கண்படு பாயல் கை ஒடுங்கு அசை நிலை 20
    </p>
    <p>
      வாள் வாய்ச் சுறவின் பனித் துறை நீந்தி,<br>
      நாள் வேட்டு எழுந்த நயன் இல் பரதவர்<br>
      வைகு கடல் அம்பியின் தோன்றும்<br>
      மை படு மா மலை விலங்கிய சுரனே?
    </p>
    <p>
      <strong>பிரிவு உணர்த்திய தோழிக்குத் தலைமகள்<br>
      சொல்லியது; தலைமகன் பிரிவின்கண் தலைமகட்குத் தோழி சொல்லியதூஉம் ஆம். - மாமூலனார்</strong>
    </p>
    <h2>
      188 குறிஞ்சி
    </h2>
    <p>
      பெருங் கடல் முகந்த இருங் கிளைக் கொண்மூ!<br>
      இருண்டு உயர் விசும்பின் வலன் ஏர்பு வளைஇ,<br>
      போர்ப்பு உறு முரசின் இரங்கி, முறை புரிந்து<br>
      அறன் நெறி பிழையாத் திறன் அறி மன்னர்<br>
      அருஞ் சமத்து எதிர்ந்த பெருஞ் செய் ஆடவர் 5
    </p>
    <p>
      கழித்து எறி வாளின், நளிப்பன விளங்கும்<br>
      மின்னுடைக் கருவியை ஆகி, நாளும்<br>
      கொன்னே செய்தியோ, அரவம்? பொன் என<br>
      மலர்ந்த வேங்கை மலி தொடர் அடைச்சி,<br>
      பொலிந்த ஆயமொடு காண்தக இயலி, 10
    </p>
    <p>
      தழலை வாங்கியும், தட்டை ஓப்பியும்,<br>
      அழல் ஏர் செயலை அம் தழை அசைஇயும்,<br>
      குறமகள் காக்கும் ஏனல்<br>
      புறமும் தருதியோ? வாழிய, மழையே!
    </p>
    <p>
      <strong>இரவில் சிறைப்புறமாகத் தோழி சொல்லியது.<br>
      - வீரை வெளியன் தித்தனார்</strong>
    </p>
    <h2>
      189 பாலை
    </h2>
    <p>
      பசும் பழப் பலவின் கானம் வெம்பி,<br>
      விசும்பு கண் அழிய, வேனில் நீடி,<br>
      கயம் கண் அற்ற கல் ஓங்கு வைப்பின்<br>
      நாறு உயிர் மடப் பிடி தழைஇ, வேறு நாட்டு<br>
      விழவுப் படர் மள்ளரின் முழவு எடுத்து உயரி, 5
    </p>
    <p>
      களிறு அதர்ப்படுத்த கல் உயர் கவாஅன்<br>
      வெவ் வரை அத்தம் சுட்டி, பையென,<br>
      வயலை அம் பிணையல் வார்ந்த கவர்வுற,<br>
      திதலை அல்குல் குறுமகள் அவனொடு<br>
      சென்று பிறள் ஆகிய அளவை, என்றும் 10
    </p>
    <p>
      படர் மலி எவ்வமொடு மாதிரம் துழைஇ,<br>
      மனை மருண்டு இருந்த என்னினும், நனை மகிழ்<br>
      நன்னராளர் கூடு கொள் இன் இயம்<br>
      தேர் ஊர் தெருவில் ததும்பும்<br>
      ஊர் இழந்தன்று, தன் வீழ்வு உறு பொருளே. 15
    </p>
    <p>
      <strong>மகட் போக்கிய செவிலி சொல்லியது. -<br>
      கயமனார்</strong>
    </p>
    <h2>
      190 நெய்தல்
    </h2>
    <p>
      திரை உழந்து அசைஇய நிரைவளை ஆயமொடு<br>
      உப்பின் குப்பை ஏறி, எல் பட,<br>
      வரு திமில் எண்ணும் துறைவனொடு, ஊரே<br>
      ஒரு தன் கொடுமையின் அலர் பாடும்மே;<br>
      அலமரல் மழைக் கண் அமர்ந்து நோக்காள்; 5
    </p>
    <p>
      அலையல் வாழி! வேண்டு, அன்னை! உயர்சிமைப்<br>
      பொதும்பில், புன்னைச் சினை சேர்பு இருந்த<br>
      வம்ப நாரை இரிய, ஒரு நாள்,<br>
      பொங்கு வரல் ஊதையொடு புணரி அலைப்பவும்,<br>
      உழைக்கடல் வழங்கலும் உரியன்; அதன்தலை 10
    </p>
    <p>
      இருங் கழிப் புகாஅர் பொருந்தத் தாக்கி<br>
      வயச் சுறா எறிந்தென, வலவன் அழிப்ப,<br>
      எழில் பயம் குன்றிய சிறை அழி தொழில<br>
      நிரைமணிப் புரவி விரைநடை தவிர,<br>
      இழுமென் கானல் விழு மணல் அசைஇ, 15
    </p>
    <p>
      ஆய்ந்த பரியன் வந்து, இவண்<br>
      மான்ற மாலைச் சேர்ந்தன்றோ இலனே!
    </p>
    <p>
      <strong>தோழி செவிலித்தாய்க்கு அறத்தொடு நின்றது.<br>
      - உலோச்சனார்</strong>
    </p>
    <h2>
      191 பாலை
    </h2>
    <p>
      அத்தப் பாதிரித் துய்த் தலைப் புது வீ<br>
      எரி இதழ் அலரியொடு இடை பட விரைஇ,<br>
      வண் தோட்டுத் தொடுத்த வண்டு படு கண்ணி,<br>
      தோல் புதை சிரற்று அடி, கோலுடை உமணர்<br>
      ஊர் கண்டன்ன ஆரம் வாங்கி, 5
    </p>
    <p>
      அருஞ் சுரம் இவர்ந்த அசைவு இல் நோன் தாள்<br>
      திருந்து பகட்டு இயம்பும் கொடு மணி, புரிந்து அவர்<br>
      மடி விடு வீளையொடு, கடிது எதிர் ஓடி,<br>
      ஓமை அம் பெருங் காட்டு வரூஉம் வம்பலர்க்கு<br>
      ஏமம் செப்பும் என்றூழ் நீள் இடை, 10
    </p>
    <p>
      அரும் பொருள் நசைஇ, பிரிந்து உறை வல்லி,<br>
      சென்று, வினை எண்ணுதிஆயின், நன்றும்,<br>
      உரைத்திசின் வாழி என் நெஞ்சே! 'நிரை முகை<br>
      முல்லை அருந்தும் மெல்லிய ஆகி,<br>
      அறல் என விரிந்த உறல் இன் சாயல் 15
    </p>
    <p>
      ஒலி இருங் கூந்தல் தேறும்' என,<br>
      வலிய கூறவும் வல்லையோ, மற்றே?
    </p>
    <p>
      <strong>தலைமகன் தன் நெஞ்சிற்குச் செலவு<br>
      அழுங்கியது. - ஒரோடோகத்துக் கந்தரத்தனார்</strong>
    </p>
    <h2>
      192 குறிஞ்சி
    </h2>
    <p>
      மதி இருப்பன்ன மாசு அறு சுடர் நுதல்<br>
      பொன் நேர் வண்ணம் கொண்டன்று; அன்னோ!<br>
      யாங்கு ஆகுவள்கொல் தானே? விசும்பின்<br>
      எய்யா வரி வில் அன்ன பைந் தார்,<br>
      செவ் வாய், சிறு கிளி சிதைய வாங்கி, 5
    </p>
    <p>
      பொறை மெலிந்திட்ட புன் புறப் பெருங் குரல்<br>
      வளை சிறை வாரணம் கிளையொடு கவர,<br>
      ஏனலும் இறங்குபொறை உயிர்த்தன; பானாள்<br>
      நீ வந்து அளிக்குவைஎனினே மால் வரை<br>
      மை படு விடரகம் துழைஇ, ஒய்யென 10
    </p>
    <p>
      அருவி தந்த, அரவு உமிழ், திரு மணி<br>
      பெரு வரைச் சிறுகுடி மறுகு விளக்குறுத்தலின்,<br>
      இரவும் இழந்தனள்; அளியள் உரவுப் பெயல்<br>
      உரும் இறை கொண்ட உயர்சிமைப்<br>
      பெரு மலைநாட! நின் மலர்ந்த மார்பே. 15
    </p>
    <p>
      <strong>தோழி தலைமகனைச் செறிப்பு அறிவுறீஇ இரவுக்<br>
      குறி மறுத்தது. -பொதும்பில்கிழான் வெண்கண்ணனார்</strong>
    </p>
    <h2>
      193 பாலை
    </h2>
    <p>
      கான் உயர் மருங்கில் கவலை அல்லது,<br>
      வானம் வேண்டா வில் ஏர் உழவர்<br>
      பெரு நாள் வேட்டம், கிளை எழ வாய்த்த,<br>
      பொரு களத்து ஒழிந்த குருதிச் செவ் வாய்,<br>
      பொறித்த போலும் வால் நிற எருத்தின், 5
    </p>
    <p>
      அணிந்த போலும் செஞ் செவி, எருவை;<br>
      குறும் பொறை எழுந்த நெடுந் தாள் யாஅத்து<br>
      அருங் கவட்டு உயர்சினைப் பிள்ளை ஊட்ட,<br>
      விரைந்து வாய் வழுக்கிய கொழுங் கண் ஊன் தடி<br>
      கொல் பசி முது நரி வல்சி ஆகும் 10
    </p>
    <p>
      சுரன் நமக்கு எளியமன்னே; நல் மனைப்<br>
      பல் மாண் தங்கிய சாயல், இன் மொழி,<br>
      முருந்து ஏர் முறுவல், இளையோள்<br>
      பெருந் தோள் இன் துயில் கைவிடுகலனே.
    </p>
    <p>
      <strong>பொருள் வலித்த நெஞ்சிற்குச் சொல்லி, தலைமகன் செலவு அழுங்கியது. - மதுரை மருதன்<br>
      இளநாகனார்</strong>
    </p>
    <h2>
      194 முல்லை
    </h2>
    <p>
      பேர் உறை தலைஇய பெரும் புலர் வைகறை,<br>
      ஏர் இடம் படுத்த இரு மறுப் பூழிப்<br>
      புறம் மாறு பெற்ற பூவல் ஈரத்து,<br>
      ஊன் கிழித்தன்ன செஞ் சுவல் நெடுஞ் சால்,<br>
      வித்திய மருங்கின் விதை பல நாறி, 5
    </p>
    <p>
      இரலை நல் மானினம் பரந்தவைபோல்,<br>
      கோடுடைத் தலைக்குடை சூடிய வினைஞர்,<br>
      கறங்கு பறைச் சீரின் இரங்க வாங்கி,<br>
      களை கால் கழீஇய பெரும் புன வரகின்<br>
      கவைக் கதிர் இரும் புறம் கதூஉ உண்ட, 10
    </p>
    <p>
      குடுமி நெற்றி, நெடு மாத் தோகை<br>
      காமர் கலவம் பரப்பி, ஏமுறக்<br>
      கொல்லை உழவர் கூழ் நிழல் ஒழித்த<br>
      வல் இலைக் குருந்தின் வாங்குசினை இருந்து,<br>
      கிளி கடி மகளிரின் விளி படப் பயிரும் 15
    </p>
    <p>
      கார்மன் இதுவால் தோழி! 'போர் மிகக்<br>
      கொடுஞ்சி நெடுந் தேர் பூண்ட, கடும் பரி,<br>
      விரிஉளை, நல் மான் கடைஇ<br>
      வருதும்' என்று அவர் தௌத்த போழ்தே.
    </p>
    <p>
      <strong>பருவம் கண்டு ஆற்றாமை மீதூர, தலைமகள்<br>
      சொல்லியது. -இடைக்காடனார்</strong>
    </p>
    <h2>
      195 பாலை
    </h2>
    <p>
      'அருஞ் சுரம் இறந்த என் பெருந் தோட் குறுமகள்<br>
      திருந்துவேல் விடலையொடு வரும்' என, தாயே,<br>
      புனை மாண் இஞ்சி பூவல் ஊட்டி,<br>
      மனை மணல் அடுத்து, மாலை நாற்றி,<br>
      உவந்து, இனிது அயரும் என்ப; யானும், 5
    </p>
    <p>
      மான் பிணை நோக்கின் மட நல்லாளை<br>
      ஈன்ற நட்பிற்கு அருளான் ஆயினும்,<br>
      இன் நகை முறுவல் ஏழையைப் பல் நாள்,<br>
      கூந்தல் வாரி, நுசுப்பு இவர்ந்து, ஓம்பிய<br>
      நலம் புனை உதவியும் உடையன்மன்னே; 10
    </p>
    <p>
      அஃது அறிகிற்பினோ நன்றுமன் தில்ல;<br>
      அறுவை தோயும் ஒரு பெருங் குடுமி,<br>
      சிறு பை நாற்றிய பல் தலைக் கொடுங் கோல்,<br>
      ஆகுவது அறியும் முதுவாய், வேல!<br>
      கூறுகமாதோ, நின் கழங்கின் திட்பம்; 15
    </p>
    <p>
      மாறா வருபனி கலுழும் கங்குலில்,<br>
      ஆனாது துயரும் எம் கண் இனிது படீஇயர்,<br>
      எம் மனை முந்துறத் தருமோ?<br>
      தன் மனை உய்க்குமோ? யாது அவன் குறிப்பே?
    </p>
    <p>
      <strong>மகட் போக்கிய நற்றாய் சொல்லியது. -<br>
      கயமனார்</strong>
    </p>
    <h2>
      196 மருதம்
    </h2>
    <p>
      நெடுங் கொடி நுடங்கும் நறவு மலி பாக்கத்து,<br>
      நாள் துறைப்பட்ட மோட்டு இரு வராஅல்<br>
      துடிக்கண் கொழுங் குறை நொடுத்து, உண்டு ஆடி,<br>
      வேட்டம் மறந்து, துஞ்சும் கொழுநர்க்குப் பாட்டி<br>
      ஆம்பல் அகல் இலை, அமலை வெஞ் சோறு 5
    </p>
    <p>
      தீம் புளிப் பிரம்பின் திரள்கனி பெய்து,<br>
      விடியல் வைகறை இடூஉம் ஊர!<br>
      தொடுகலம்; குறுக வாரல் தந்தை<br>
      கண் கவின் அழித்ததன் தப்பல், தெறுவர,<br>
      ஒன்றுமொழிக் கோசர்க் கொன்று, முரண் போகிய, 10
    </p>
    <p>
      கடுந் தேர்த் திதியன் அழுந்தை, கொடுங் குழை<br>
      அன்னிமிஞிலியின் இயலும்<br>
      நின் நலத் தகுவியை முயங்கிய மார்பே.
    </p>
    <p>
      <strong>பரத்தையிற் பிரிந்து வந்த தலைமகற்குச்<br>
      கிழத்தி சொல்லியது. - பரணர்</strong>
    </p>
    <h2>
      197 பாலை
    </h2>
    <p>
      மா மலர் வண்ணம் இழந்த கண்ணும்,<br>
      பூ நெகிழ் அணையின் சாஅய தோளும்,<br>
      நன்னர் மாக்கள் விழைவனர் ஆய்ந்த<br>
      தொல் நலம் இழந்த துயரமொடு, என்னதூஉம்<br>
      இனையல் வாழி, தோழி! முனை எழ 5
    </p>
    <p>
      முன்னுவர் ஓட்டிய முரண் மிகு திருவின்,<br>
      மறம் மிகு தானை, கண்ணன் எழினி<br>
      தேம் முது குன்றம் இறந்தனர் ஆயினும்,<br>
      நீடலர் யாழ, நின் நிரை வளை நெகிழ<br>
      தோள் தாழ்பு இருளிய குவை இருங் கூந்தல் 10
    </p>
    <p>
      மடவோள் தழீஇய விறலோன் மார்பில்<br>
      புன் தலைப் புதல்வன் ஊர்பு இழிந்தாங்கு,<br>
      கடுஞ்சூல் மடப் பிடி தழீஇய வெண் கோட்டு<br>
      இனம்சால் வேழம், கன்று ஊர்பு இழிதர,<br>
      பள்ளி கொள்ளும் பனிச் சுரம் நீந்தி, 15
    </p>
    <p>
      ஒள் இணர்க் கொன்றை ஓங்கு மலை அத்தம்<br>
      வினை வலியுறூஉம் நெஞ்சமொடு<br>
      இனையர் ஆகி, நப் பிரிந்திசினோரே.
    </p>
    <p>
      <strong>பிரிவிடை வேறுபட்ட தலைமகளைத் தோழி<br>
      வற்புறீஇயது. -மாமூலனார்</strong>
    </p>
    <h2>
      198 குறிஞ்சி
    </h2>
    <p>
      'கூறுவம்கொல்லோ? கூறலம்கொல்?' எனக்<br>
      கரந்த காமம் கைந்நிறுக்கல்லாது,<br>
      நயந்து நாம் விட்ட நல் மொழி நம்பி,<br>
      அரை நாள் யாமத்து விழு மழை கரந்து;<br>
      கார் விரை கமழும் கூந்தல், தூ வினை 5
    </p>
    <p>
      நுண் நூல் ஆகம் பொருந்தினள், வெற்பின்<br>
      இள மழை சூழ்ந்த மட மயில் போல,<br>
      வண்டு வழிப் படர, தண் மலர் வேய்ந்து,<br>
      வில் வகுப்புற்ற நல் வாங்கு குடைச் சூல்<br>
      அம் சிலம்பு ஒடுக்கி அஞ்சினள் வந்து, 10
    </p>
    <p>
      துஞ்சு ஊர் யாமத்து முயங்கினள், பெயர்வோள்,<br>
      ஆன்ற கற்பின் சான்ற பெரியள்,<br>
      அம் மா அரிவையோ அல்லள்; தெனாஅது<br>
      ஆஅய் நல் நாட்டு அணங்குடைச் சிலம்பில்,<br>
      கவிரம் பெயரிய உரு கெழு கவாஅன், 15
    </p>
    <p>
      ஏர் மலர் நிறை சுனை உறையும்<br>
      சூர்மகள்மாதோ என்னும் என் நெஞ்சே!
    </p>
    <p>
      <strong>புணர்ந்து நீங்கிய தலைமகளது போக்கு<br>
      நோக்கிய தலைமகன் தன் நெஞ்சிற்குச் சொல்லியது. - பரணர்</strong>
    </p>
    <h2>
      199 பாலை
    </h2>
    <p>
      கரை பாய் வெண் திரை கடுப்ப, பல உடன்,<br>
      நிரை கால் ஒற்றலின், கல் சேர்பு உதிரும்<br>
      வரை சேர் மராஅத்து ஊழ் மலர் பெயல் செத்து,<br>
      உயங்கல் யானை நீர் நசைக்கு அலமர,<br>
      சிலம்பி வலந்த வறுஞ் சினை வற்றல் 5
    </p>
    <p>
      அலங்கல் உலவை அரி நிழல் அசைஇ,<br>
      திரங்குமரல் கவ்விய கையறு தொகுநிலை,<br>
      அரம் தின் ஊசித் திரள் நுதி அன்ன,<br>
      திண் நிலை எயிற்ற செந்நாய் எடுத்தலின்,<br>
      வளி முனைப் பூளையின் ஒய்யென்று அலறிய 10
    </p>
    <p>
      கெடுமான் இன நிரை தரீஇய, கலையே<br>
      கதிர் மாய் மாலை ஆண் குரல் விளிக்கும்<br>
      கடல் போல் கானம் பிற்பட, 'பிறர் போல்<br>
      செல்வேம்ஆயின், எம் செலவு நன்று' என்னும்<br>
      ஆசை உள்ளம் அசைவின்று துரப்ப, 15
    </p>
    <p>
      நீ செலற்கு உரியை நெஞ்சே! வேய் போல்<br>
      தடையின மன்னும், தண்ணிய, திரண்ட,<br>
      பெருந் தோள் அரிவை ஒழிய, குடாஅது,<br>
      இரும் பொன் வாகைப் பெருந்துறைச் செருவில்,<br>
      பொலம் பூண் நன்னன் பொருது களத்து ஒழிய, 20
    </p>
    <p>
      வலம் படு கொற்றம் தந்த வாய் வாள்,<br>
      களங்காய்க் கண்ணி நார் முடிச் சேரல்<br>
      இழந்த நாடு தந்தன்ன<br>
      வளம் பெரிது பெறினும், வாரலென் யானே.
    </p>
    <p>
      <strong>பொருள் கடைக்கூட்டிய நெஞ்சிற்குத்<br>
      தலைமகன் சொல்லியது. - கல்லாடனார்</strong>
    </p>
    <h2>
      200 நெய்தல்
    </h2>
    <p>
      நிலாவின் இலங்கு மணல் மலி மறுகில்,<br>
      புலால் அம் சேரி, புல் வேய் குரம்பை,<br>
      ஊர் என உணராச் சிறுமையொடு, நீர் உடுத்து,<br>
      இன்னா உறையுட்டுஆயினும், இன்பம்<br>
      ஒரு நாள் உறைந்திசினோர்க்கும், வழி நாள், 5
    </p>
    <p>
      தம் பதி மறக்கும் பண்பின் எம் பதி<br>
      வந்தனை சென்மோ வளை மேய் பரப்ப!<br>
      பொம்மற் படு திரை கம்மென உடைதரும்<br>
      மரன் ஓங்கு ஒரு சிறை பல பாராட்டி,<br>
      எல்லை எம்மொடு கழிப்பி, எல் உற, 10
    </p>
    <p>
      நல் தேர் பூட்டலும் உரியீர்; அற்றன்று,<br>
      சேந்தனிர் செல்குவிர்ஆயின், யாமும்<br>
      எம் வரை அளவையின் பெட்குவம்;<br>
      நும் ஒப்பதுவோ? உரைத்திசின் எமக்கே.
    </p>
    <p>
      <strong>தலைமகள் குறிப்பு அறிந்த தோழி தலைமகற்குக்<br>
      குறை நயப்பக் கூறியது. -உலோச்சனார்</strong>
    </p>
    <h2>
      201 பாலை
    </h2>
    <p>
      அம்ம, வாழி தோழி! 'பொன்னின்<br>
      அவிர் எழில் நுடங்கும் அணி கிளர் ஓடை<br>
      வினை நவில் யானை விறற் போர்ப் பாண்டியன்<br>
      புகழ் மலி சிறப்பின் கொற்கை முன்துறை,<br>
      அவிர்கதிர் முத்தமொடு வலம்புரி சொரிந்து, 5
    </p>
    <p>
      தழை அணிப் பொலிந்த கோடு ஏந்து அல்குல்<br>
      பழையர் மகளிர் பனித் துறைப் பரவ,<br>
      பகலோன் மறைந்த அந்தி ஆர் இடை,<br>
      உரு கெழு பெருங் கடல் உவவுக் கிளர்ந்தாங்கு,<br>
      அலரும் மன்று பட்டன்றே; அன்னையும் 10
    </p>
    <p>
      பொருந்தாக் கண்ணள், வெய்ய உயிர்க்கும்' என்று<br>
      எவன் கையற்றனை, இகுளை? சோழர்<br>
      வெண்ணெல் வைப்பின் நல் நாடு பெறினும்,<br>
      ஆண்டு அமைந்து உறைநர்அல்லர் முனாஅது<br>
      வான் புகு தலைய குன்றத்துக் கவாஅன், 15
    </p>
    <p>
      பெருங் கை எண்கின் பேழ்வாய் ஏற்றை<br>
      இருள் துணிந்தன்ன குவவு மயிர்க் குருளைத்<br>
      தோல் முலைப் பிணவொடு திளைக்கும்<br>
      வேனில் நீடிய சுரன் இறந்தோரே.
    </p>
    <p>
      <strong>பிரிவிடை வேறுபட்ட தலைமகட்குத் தோழி<br>
      சொல்லியது. - மாமூலனார்</strong>
    </p>
    <h2>
      202 குறிஞ்சி
    </h2>
    <p>
      வயங்கு வெள் அருவிய குன்றத்துக் கவாஅன்,<br>
      கயந் தலை மடப் பிடி இனன் ஏமார்ப்ப,<br>
      புலிப் பகை வென்ற புண் கூர் யானை<br>
      கல்லகச் சிலம்பில் கை எடுத்து உயிர்ப்பின்,<br>
      நல் இணர் வேங்கை நறு வீ கொல்லன் 5
    </p>
    <p>
      குருகு ஊது மிதி உலைப் பிதிர்வின் பொங்கி,<br>
      சிறு பல் மின்மினி போல, பல உடன்<br>
      மணி நிற இரும் புதல் தாவும் நாட!<br>
      யாமே அன்றியும் உளர்கொல் பானாள்,<br>
      உத்தி அரவின் பைத் தலை துமிய, 10
    </p>
    <p>
      உர உரும் உரறும் உட்கு வரு நனந்தலை,<br>
      தவிர்வு இல் உள்ளமொடு எஃகு துணையாக,<br>
      கனை இருள் பரந்த கல் அதர்ச் சிறு நெறி<br>
      தேராது வரூஉம் நின்வயின்<br>
      ஆர் அஞர் அரு படர் நீந்துவோரே? 15
    </p>
    <p>
      <strong>இரவுக் குறிக்கண் வந்து நீங்கும்<br>
      தலைமகற்குத் தோழி சொல்லி வரைவு கடாயது. - ஆவூர்கிழார் மகனார் கண்ணனார்</strong>
    </p>
    <h2>
      203 பாலை
    </h2>
    <p>
      'உவக்குநள்ஆயினும், உடலுநள்ஆயினும்,<br>
      யாய் அறிந்து உணர்க' என்னார், தீ வாய்<br>
      அலர் வினை மேவல் அம்பற் பெண்டிர்,<br>
      'இன்னள் இனையள், நின் மகள்' என, பல் நாள்<br>
      எனக்கு வந்து உரைப்பவும், தனக்கு உரைப்பு அறியேன், 5
    </p>
    <p>
      'நாணுவள் இவள்' என, நனி கரந்து உறையும்<br>
      யான் இவ் வறு மனை ஒழிய, தானே,<br>
      'அன்னை அறியின், இவண் உறை வாழ்க்கை<br>
      எனக்கு எளிது ஆகல் இல்' என, கழற் கால்<br>
      மின் ஒளிர் நெடு வேல் இளையோன் முன்னுற, 10
    </p>
    <p>
      பல் மலை அருஞ் சுரம் போகிய தனக்கு, யான்<br>
      அன்னேன் அன்மை நன் வாயாக,<br>
      மான் அதர் மயங்கிய மலைமுதல் சிறு நெறி<br>
      வெய்து இடையுறாஅது எய்தி, முன்னர்ப்<br>
      புல்லென் மா மலைப் புலம்பு கொள் சீறூர், 15
    </p>
    <p>
      செல் விருந்து ஆற்றி, துச்சில் இருத்த,<br>
      நுனை குழைத்து அலமரும் நொச்சி
    </p>
    <p>
      <strong>மனை கெழு பெண்டு யான் ஆகுகமன்னே!<br>
      மகட் போக்கிய தாய் சொல்லியது. - கபிலர்</strong>
    </p>
    <h2>
      204 முல்லை
    </h2>
    <p>
      உலகு உடன் நிழற்றிய தொலையா வெண்குடை,<br>
      கடல் போல் தானை, கலிமா, வழுதி<br>
      வென்று அமர் உழந்த வியன் பெரும் பாசறைச்<br>
      சென்று, வினை முடித்தனம்ஆயின், இன்றே<br>
      கார்ப் பெயற்கு எதிரிய காண்தகு புறவில், 5
    </p>
    <p>
      கணம் கொள் வண்டின் அம் சிறைத் தொழுதி<br>
      மணம் கமழ் முல்லை மாலை ஆர்ப்ப,<br>
      உதுக்காண் வந்தன்று பொழுதே; வல் விரைந்து,<br>
      செல்க, பாக! நின் நல் வினை நெடுந் தேர்<br>
      வெண்ணெல் அரிநர் மடி வாய்த் தண்ணுமை 10
    </p>
    <p>
      பல் மலர்ப் பொய்கைப் படு புள் ஓப்பும்<br>
      காய் நெல் படப்பை வாணன் சிறுகுடித்<br>
      தண்டலை கமழும் கூந்தல்,<br>
      ஒண் தொடி மடந்தை தோள் இணை பெறவே.
    </p>
    <p>
      <strong>வினை முற்றிய தலைமகன் தேர்ப்பாகற்குச்<br>
      சொல்லியது. - மதுரைக் காமக்கணி நப்பாலத்தனார்</strong>
    </p>
    <h2>
      205 பாலை
    </h2>
    <p>
      'உயிர் கலந்து ஒன்றிய தொன்று படு நட்பின்<br>
      செயிர் தீர் நெஞ்சமொடு செறிந்தோர் போல,<br>
      தையல்! நின் வயின் பிரியலம் யாம்' எனப்<br>
      பொய் வல் உள்ளமொடு புரிவு உணக் கூறி,<br>
      துணிவு இல் கொள்கையர் ஆகி, இனியே 5
    </p>
    <p>
      நோய் மலி வருத்தமொடு நுதல் பசப்புபூர,<br>
      நாம் அழ, துறந்தனர் ஆயினும், தாமே<br>
      வாய்மொழி நிலைஇய சேண் விளங்கு நல் இசை<br>
      வளம் கெழு கோசர் விளங்கு படை நூறி,<br>
      நிலம் கொள வெஃகிய பொலம் பூண் கிள்ளி, 10
    </p>
    <p>
      பூ விரி நெடுங் கழி நாப்பண், பெரும் பெயர்க்<br>
      காவிரிப் படப்பைப் பட்டினத்தன்ன<br>
      செழு நகர் நல் விருந்து அயர்மார், ஏமுற<br>
      விழு நிதி எளிதினின் எய்துகதில்ல<br>
      மழை கால் அற்சிரத்து மால் இருள் நீங்கி, 15
    </p>
    <p>
      நீடுஅமை நிவந்த நிழல் படு சிலம்பில்,<br>
      கடாஅ யானைக் கவுள் மருங்கு உறழ<br>
      ஆம் ஊர்பு இழிதரு காமர் சென்னி,<br>
      புலி உரி வரி அதள் கடுப்ப, கலி சிறந்து,<br>
      நாட் பூ வேங்கை நறு மலர் உதிர, 20
    </p>
    <p>
      மேக்கு எழு பெருஞ் சினை ஏறி, கணக் கலை<br>
      கூப்பிடூஉ உகளும் குன்றகச் சிறு நெறிக்<br>
      கல் பிறங்கு ஆர் இடை விலங்கிய<br>
      சொல் பெயர் தேஎத்த சுரன் இறந்தோரே
    </p>
    <p>
      <strong>தலைமகன் பிரிவின்கண் வேறுபட்ட தலைவி<br>
      வற்புறுக்கும் தோழிக்குச் சொல்லியது.- நக்கீரர்</strong>
    </p>
    <h2>
      206 மருதம்
    </h2>
    <p>
      என் எனப்படும்கொல் தோழி! நல் மகிழ்ப்<br>
      பேடிப் பெண் கொண்டு ஆடுகை கடுப்ப,<br>
      நகுவரப் பணைத்த திரி மருப்பு எருமை<br>
      மயிர்க் கவின் கொண்ட மாத் தோல் இரும் புறம்,<br>
      சிறு தொழில் மகாஅர் ஏறி, சேணோர்க்குத் 5
    </p>
    <p>
      துறுகல் மந்தியின் தோன்றும் ஊரன்,<br>
      மாரி ஈங்கை மாத் தளிர் அன்ன<br>
      அம் மா மேனி, ஆய்இழை, மகளிர்<br>
      ஆரம் தாங்கிய அலர்முலை ஆகத்து<br>
      ஆராக் காதலொடு தார் இடை குழைய, 10
    </p>
    <p>
      முழவு முகம் புலரா விழவுடை வியல் நகர்,<br>
      வதுவை மேவலன் ஆகலின், அது புலந்து,<br>
      அடுபோர் வேளிர் வீரை முன்துறை,<br>
      நெடு வெள் உப்பின் நிரம்பாக் குப்பை,<br>
      பெரு பெயற்கு உருகியாஅங்கு, 15
    </p>
    <p>
      துஇதிருந்ழை நெகிழ்ந்தன, தட மென் தோளே?
    </p>
    <p>
      <strong>வாயில் வேண்டிச் சென்ற விறலிக்குத்<br>
      தலைமகள் வாயில் மறுத்தது. - மதுரை மருதன் இளநாகனார்</strong>
    </p>
    <h2>
      207 பாலை
    </h2>
    <p>
      அணங்குடை முந்நீர் பரந்த செறுவின்<br>
      உணங்கு திறம் பெயர்ந்த வெண் கல் அமிழ்தம்<br>
      குட புல மருங்கின் உய்ம்மார், புள் ஓர்த்துப்<br>
      படை அமைத்து எழுந்த பெருஞ் செய் ஆடவர்<br>
      நிரைப் பரப் பொறைய நரைப் புறக் கழுதைக் 5
    </p>
    <p>
      குறைக் குளம்பு உதைத்த கல் பிறழ் இயவின்,<br>
      வெஞ் சுரம் போழ்ந்த, அஞ்சுவரு கவலை,<br>
      மிஞிறு ஆர் கடாஅம் கரந்து விடு கவுள,<br>
      வெயில் தின வருந்திய, நீடு மருப்பு ஒருத்தல்<br>
      பிணர் அழி பெருங் கை புரண்ட கூவல் 10
    </p>
    <p>
      தெண் கண் உவரிக் குறைக் குட முகவை,<br>
      அறனிலாளன் தோண்ட, வெய்து உயிர்த்து,<br>
      பிறைநுதல் வியர்ப்ப, உண்டனள்கொல்லோ<br>
      தேம் கலந்து அளைஇய தீம் பால் ஏந்திக்<br>
      கூழை உளர்ந்து மோழைமை கூறவும், 15
    </p>
    <p>
      மறுத்த சொல்லள் ஆகி,<br>
      வெறுத்த உள்ளமொடு உண்ணாதோளே?
    </p>
    <p>
      <strong>மகட் போக்கிய தாய் சொல்லியது. - மதுரை<br>
      எழுத்தாளன் சேந்தம்பூதனார்</strong>
    </p>
    <h2>
      208 குறிஞ்சி
    </h2>
    <p>
      யாம இரவின் நெடுங் கடை நின்று,<br>
      தேம் முதிர் சிமையக் குன்றம் பாடும்<br>
      நுண் கோல் அகவுநர் வேண்டின், வெண் கோட்டு<br>
      அண்ணல் யானை ஈயும் வண் மகிழ்<br>
      வெளியன் வேண்மான் ஆஅய் எயினன், 5
    </p>
    <p>
      அளி இயல் வாழ்க்கைப் பாழிப் பறந்தலை,<br>
      இழை அணி யானை இயல் தேர் மிஞிலியொடு<br>
      நண்பகல் உற்ற செருவில் புண் கூர்ந்து,<br>
      ஒள் வாள் மயங்கு அமர் வீழ்ந்தென, 'புள் ஒருங்கு<br>
      அம் கண் விசும்பின் விளங்கு ஞாயிற்று 10
    </p>
    <p>
      ஒண் கதிர் தெறாமை, சிறகரின் கோலி,<br>
      நிழல் செய்து உழறல் காணேன், யான்' எனப்<br>
      படுகளம் காண்டல்செல்லான், சினம் சிறந்து,<br>
      உரு வினை நன்னன், அருளான், கரப்ப,<br>
      பெரு விதுப்புற்ற பல் வேள் மகளிர் 15
    </p>
    <p>
      குரூஉப் பூம் பைந் தார் அருக்கிய பூசல்,<br>
      வசை விடக் கடக்கும் வயங்கு பெருந் தானை<br>
      அகுதை கிளைதந்தாங்கு, மிகு பெயல்<br>
      உப்புச் சிறை நில்லா வெள்ளம் போல,<br>
      நாணு வரை நில்லாக் காமம் நண்ணி, 20
    </p>
    <p>
      நல்கினள், வாழியர், வந்தே ஓரி<br>
      பல் பழப் பலவின் பயம் கெழு கொல்லிக்<br>
      கார் மலர் கடுப்ப நாறும்,<br>
      ஏர் நுண், ஓதி மாஅயோளே!
    </p>
    <p>
      <strong>புணர்ந்து நீங்கும் தலைமகன் தன்<br>
      நெஞ்சிற்குச் சொல்லியது. - பரணர்</strong>
    </p>
    <h2>
      209 பாலை
    </h2>
    <p>
      'தோளும் தொல் கவின் தொலைந்தன; நாளும்<br>
      அன்னையும் அருந் துயர் உற்றனள்; அலரே,<br>
      பொன் அணி நெடுந் தேர்த் தென்னர் கோமான்,<br>
      எழு உறழ் திணி தோள் இயல் தேர்ச் செழியன்,<br>
      நேரா எழுவர் அடிப்படக் கடந்த 5
    </p>
    <p>
      ஆலங்கானத்து ஆர்ப்பினும் பெரிது' என,<br>
      ஆழல் வாழி, தோழி! அவரே,<br>
      மாஅல் யானை மறப்<br>
      போர்ப் புல்லி<br>
      காம்புடை நெடு வரை வேங்கடத்து உம்பர்<br>
      அறை இறந்து அகன்றனர் ஆயினும், நிறை இறந்து 10
    </p>
    <p>
      உள்ளார்ஆதலோ அரிதே செவ் வேல்<br>
      முள்ளூர் மன்னன் கழல்தொடிக் காரி<br>
      செல்லா நல் இசை நிறுத்த வல் வில்<br>
      ஓரிக் கொன்று சேரலர்க்கு ஈத்த<br>
      செவ் வேர்ப் பலவின் பயம் கெழு கொல்லி, 15
    </p>
    <p>
      நிலை பெறு கடவுள் ஆக்கிய,<br>
      பலர் புகழ் பாவை அன்ன நின் நலன
    </p>
    <p>
      <strong>பிரிவிடை வேறுபட்ட தலைமகளைத் தோழி<br>
      வற்புறீஇயது. - கல்லாடனார்</strong>
    </p>
    <h2>
      210 நெய்தல்
    </h2>
    <p>
      குறியிறைக் குரம்பைக் கொலை வெம் பரதவர்<br>
      எறிஉளி பொருத ஏமுறு பெரு மீன்<br>
      புண் உமிழ் குருதி புலவுக் கடல் மறுப்பட,<br>
      விசும்பு அணி வில்லின் போகி, பசும் பிசிர்த்<br>
      திரை பயில் அழுவம் உழக்கி, உரன் அழிந்து, 5
    </p>
    <p>
      நிரைதிமில் மருங்கில் படர்தரும் துறைவன்,<br>
      பானாள் இரவில், நம் பணைத் தோள் உள்ளி,<br>
      தான் இவண் வந்த காலை, நம் ஊர்க்<br>
      கானல்அம் பெருந் துறை, கவின் பாராட்டி,<br>
      ஆனாது புகழ்ந்திசினோனே; இனி, தன் 10
    </p>
    <p>
      சாயல் மார்பின் பாயல் மாற்றி,<br>
      'கைதை அம் படு சினைக் கடுந் தேர் விலங்கச்<br>
      செலவு அரிது என்னும்' என்பது<br>
      பல கேட்டனமால் தோழி! நாமே.
    </p>
    <p>
      <strong>தோழி தலைமகன் சிறைப்புறமாக, தலைமகட்குச்<br>
      சொல்லுவாளாய்ச் சொல்லியது. - உலோச்சனார்</strong>
    </p>
    <h2>
      211 பாலை
    </h2>
    <p>
      கேளாய், எல்ல! தோழி! வாலிய<br>
      சுதை விரிந்தன்ன பல் பூ மராஅம்<br>
      பறை கண்டன்ன பா அடி நோன் தாள்<br>
      திண் நிலை மருப்பின் வயக் களிறு உரிஞுதொறும்,<br>
      தண் மழை ஆலியின் தாஅய், உழவர் 5
    </p>
    <p>
      வெண்ணெல் வித்தின் அறைமிசை உணங்கும்<br>
      பனி படு சோலை வேங்கடத்து உம்பர்,<br>
      மொழி பெயர் தேஎத்தர் ஆயினும், நல்குவர்<br>
      குழியிடைக் கொண்ட கன்றுடைப் பெரு நிரை<br>
      பிடி படு பூசலின் எய்தாது ஒழிய, 10
    </p>
    <p>
      கடுஞ் சின வேந்தன் ஏவலின் எய்தி,<br>
      நெடுஞ் சேண் நாட்டில் தலைத்தார்ப் பட்ட<br>
      கல்லா எழினி பல் எறிந்து அழுத்திய<br>
      வன்கண் கதவின் வெண்மணி வாயில்,<br>
      மத்தி நாட்டிய கல் கெழு பனித் துறை, 15
    </p>
    <p>
      நீர் ஒலித்தன்ன பேஎர்<br>
      அலர் நமக்கு ஒழிய, அழப் பிரிந்தோரே.
    </p>
    <p>
      <strong>பிரிவின்கண் வேறுபட்ட தலைமகளது வேறுபாடு<br>
      கண்டு தோழி சொல்லியது. -மாமூலனார்</strong>
    </p>
    <h2>
      212 குறிஞ்சி
    </h2>
    <p>
      தா இல் நல் பொன் தைஇய பாவை<br>
      விண் தவழ் இள வெயிற் கொண்டு நின்றன்ன,<br>
      மிகு கவின் எய்திய, தொகுகுரல் ஐம்பால்,<br>
      கிளைஅரில் நாணற் கிழங்கு மணற்கு ஈன்ற<br>
      முளை ஓரன்ன முள் எயிற்றுத் துவர் வாய், 5
    </p>
    <p>
      நயவன் தைவரும் செவ்வழி நல் யாழ்<br>
      இசை ஓர்த்தன்ன இன் தீம் கிளவி,<br>
      அணங்கு சால் அரிவையை நசைஇ, பெருங் களிற்று<br>
      இனம் படி நீரின் கலங்கிய பொழுதில்,<br>
      பெறல் அருங் குரையள் என்னாய், வைகலும், 10
    </p>
    <p>
      இன்னா அருஞ் சுரம் நீந்தி, நீயே<br>
      என்னை இன்னற் படுத்தனை; மின்னு வசிபு<br>
      உரவுக் கார் கடுப்ப மறலி மைந்துற்று,<br>
      விரவு மொழிக் கட்டூர் வேண்டுவழிக் கொளீஇ,<br>
      படை நிலா இலங்கும் கடல் மருள் தானை 15
    </p>
    <p>
      மட்டு அவிழ் தெரியல் மறப் போர்க் குட்டுவன்<br>
      பொரு முரண் பெறாஅது விலங்கு சினம் சிறந்து,<br>
      செருச் செய் முன்பொடு முந்நீர் முற்றி,<br>
      ஓங்குதிரைப் பௌவம் நீங்க ஓட்டிய<br>
      நீர் மாண் எஃகம் நிறத்துச் சென்று அழுந்தக் 20
    </p>
    <p>
      கூர் மதன் அழியரோ நெஞ்சே! ஆனாது<br>
      எளியள் அல்லோட் கருதி,<br>
      விளியா எவ்வம் தலைத் தந்தோயே.
    </p>
    <p>
      <strong>அல்லகுறிப்பட்டு நீங்கும் தலைமகன் தன்<br>
      நெஞ்சினை நெருங்கிச் சொல்லியது. -பரணர்</strong>
    </p>
    <h2>
      213 பாலை
    </h2>
    <p>
      வினை நவில் யானை விறற் போர்த் தொண்டையர்<br>
      இன மழை தவழும் ஏற்று அரு நெடுங் கோட்டு<br>
      ஓங்கு வெள் அருவி வேங்கடத்து உம்பர்,<br>
      கொய்குழை அதிரல் வைகு புலர் அலரி<br>
      சுரி இரும் பித்தை சுரும்பு படச் சூடி, 5
    </p>
    <p>
      இகல் முனைத் தரீஇய ஏறுடைப் பெரு நிரை<br>
      நனை முதிர் நறவின் நாட் பலி கொடுக்கும்<br>
      வால் நிணப் புகவின் வடுகர் தேஎத்து,<br>
      நிழற் கவின் இழந்த நீர் இல் நீள் இடை<br>
      அழல் அவிர் அருஞ் சுரம் நெடிய என்னாது, 10
    </p>
    <p>
      அகறல் ஆய்ந்தனர்ஆயினும், பகல் செலப்<br>
      பல் கதிர் வாங்கிய படு சுடர் அமையத்துப்<br>
      பெரு மரம் கொன்ற கால் புகு வியன் புனத்து,<br>
      எரி மருள் கதிர திரு மணி இமைக்கும்<br>
      வெல்போர் வானவன் கொல்லிக் குட வரை 15
    </p>
    <p>
      வேய் ஒழுக்கு அன்ன, சாய் இறைப் பணைத் தோள்<br>
      பெருங் கவின் சிதைய நீங்கி, ஆன்றோர்<br>
      அரும் பெறல் உலகம் அமிழ்தொடு பெறினும்,<br>
      சென்று, தாம் நீடலோஇலரே என்றும்<br>
      கலம் பெயக் கவிழ்ந்த கழல் தொடித் தடக் கை, 20
    </p>
    <p>
      வலம் படு வென்றி வாய் வாள், சோழர்<br>
      இலங்கு நீர்க் காவிரி இழிபுனல் வரித்த<br>
      அறல் என நெறிந்த கூந்தல்,<br>
      உறல் இன் சாயலொடு ஒன்றுதல் மறந்தே.
    </p>
    <p>
      <strong>பிரிவிடை வேறுபட்ட தலைமகளைத் தோழி<br>
      வற்புறீஇயது. - தாயங்கண்ணனார்</strong>
    </p>
    <h2>
      214 முல்லை
    </h2>
    <p>
      அகல் இரு விசும்பகம் புதையப் பாஅய்,<br>
      பகல் உடன் கரந்த, பல் கதிர், வானம்<br>
      இருங் களிற்று இன நிரை குளிர்ப்ப வீசி,<br>
      பெரும் பெயல் அழி துளி பொழிதல் ஆனாது;<br>
      வேந்தனும் வெம் பகை முரணி ஏந்துஇலை, 5
    </p>
    <p>
      விடு கதிர் நெடு வேல் இமைக்கும் பாசறை,<br>
      அடு புகழ் மேவலொடு கண்படை இலனே;<br>
      அமரும் நம் வயினதுவே; நமர் என<br>
      நம் அறிவு தௌந்த பொம்மல் ஓதி<br>
      யாங்கு ஆகுவள்கொல்தானே ஓங்குவிடைப் 10
    </p>
    <p>
      படு சுவற் கொண்ட பகு வாய்த் தௌ மணி<br>
      ஆ பெயர் கோவலர் ஆம்பலொடு அளைஇ,<br>
      பையுள் நல் யாழ் செவ்வழி வகுப்ப,<br>
      ஆர் உயிர் அணங்கும் தௌ இசை<br>
      மாரி மாலையும் தமியள் கேட்டே? 15
    </p>
    <p>
      <strong>பாசறைக்கண் தலைமகள் தன் நெஞ்சிற்குச்<br>
      சொல்லியது. - வடம வண்ணக்கன் பேரி சாத்தனார்</strong>
    </p>
    <h2>
      215 பாலை
    </h2>
    <p>
      'விலங்கு இருஞ் சிமையக் குன்றத்து உம்பர்,<br>
      வேறு பல் மொழிய தேஎம் முன்னி,<br>
      வினை நசைஇப் பரிக்கும் உரன் மிகு நெஞ்சமொடு<br>
      புனை மாண் எஃகம் வல வயின் ஏந்தி,<br>
      செலல் மாண்பு உற்ற நும்வயின், வல்லே, 5
    </p>
    <p>
      வலன் ஆக!' என்றலும் நன்றுமன் தில்ல<br>
      கடுத்தது பிழைக்குவதுஆயின், தொடுத்த<br>
      கை விரல் கவ்வும் கல்லாக் காட்சி,<br>
      கொடுமரம் பிடித்த கோடா வன்கண்,<br>
      வடி நவில் அம்பின் ஏவல் ஆடவர், 10
    </p>
    <p>
      ஆள் அழித்து உயர்த்த அஞ்சுவரு பதுக்கை,<br>
      கூர் நுதிச் செவ் வாய் எருவைச் சேவல்<br>
      படு பிணப் பைந் தலை தொடுவன குழீஇ,<br>
      மல்லல் மொசிவிரல் ஒற்றி, மணி கொண்டு,<br>
      வல் வாய்ப் பேடைக்குச் சொரியும் ஆங்கண், 15
    </p>
    <p>
      கழிந்தோர்க்கு இரங்கும் நெஞ்சமொடு<br>
      ஒழிந்து இவண் உறைதல் ஆற்றுவோர்க்கே.
    </p>
    <p>
      <strong>செலவு உணர்த்திய தோழி, தலைமகள்<br>
      குறிப்பறிந்து, தலைமகனைச் செலவு அழுங்குவித்தது. - இறங்கு குடிக் குன்ற நாடன்</strong>
    </p>
    <h2>
      216 மருதம்
    </h2>
    <p>
      'நாண் கொள் நுண் கோலின் மீன் கொள் பாண் மகள்<br>
      தான் புனல் அடைகரைப் படுத்த வராஅல்,<br>
      நார் அரி நறவு உண்டு இருந்த தந்தைக்கு,<br>
      வஞ்சி விறகின் சுட்டு, வாய் உறுக்கும்<br>
      தண் துறை ஊரன் பெண்டிர் எம்மைப் 5
    </p>
    <p>
      பெட்டாங்கு மொழிப' என்ப; அவ் அலர்ப்<br>
      பட்டனம்ஆயின், இனி எவன் ஆகியர்;<br>
      கடல் ஆடு மகளிர் கொய்த ஞாழலும்,<br>
      கழனி உழவர் குற்ற குவளையும்,<br>
      கடி மிளைப் புறவின் பூத்த முல்லையொடு, 10
    </p>
    <p>
      பல் இளங் கோசர் கண்ணி அயரும்,<br>
      மல்லல் யாணர்ச் செல்லிக் கோமான்<br>
      எறிவிடத்து உலையாச் செறி சுரை வெள் வேல்<br>
      ஆதன் எழினி அரு நிறத்து அழுத்திய<br>
      பெருங் களிற்று எவ்வம் போல, 15
    </p>
    <p>
      வருந்துபமாது, அவர் சேரி யாம் செலினே.
    </p>
    <p>
      <strong>தலைமகட்குப் பாங்காயினார் கேட்ப,<br>
      தனக்குப் பாங்காயினார்க்குப் பரத்தை சொல்லியது. - ஐயூர் முடவனார்</strong>
    </p>
    <h2>
      217 பாலை
    </h2>
    <p>
      'பெய்து புறந்தந்த பொங்கல் வெண் மழை,<br>
      எஃகு உறு பஞ்சித் துய்ப் பட்டன்ன,<br>
      துவலை தூவல் கழிய, அகல் வயல்<br>
      நீடு கழைக் கரும்பின் கணைக் கால் வான் பூக்<br>
      கோடைப் பூளையின் வாடையொடு துயல்வர, 5
    </p>
    <p>
      பாசிலை பொதுளிய புதல்தொறும் பகன்றை<br>
      நீல் உண் பச்சை நிறம் மறைத்து அடைச்சிய<br>
      தோல் எறி பாண்டிலின் வாலிய மலர,<br>
      கோழிலை அவரைக் கொழு முகை அவிழ,<br>
      ஊழ் உறு தோன்றி ஒண் பூத் தளை விட, 10
    </p>
    <p>
      புலம்தொறும் குருகினம் நரல, கல்லென<br>
      அகன்று உறை மகளிர் அணி துறந்து நடுங்க,<br>
      அற்சிரம் வந்தன்று; அமைந்தன்று இது என,<br>
      எப் பொருள் பெறினும், பிரியன்மினோ' எனச்<br>
      செப்புவல் வாழியோ, துணையுடையீர்க்கே; 15
    </p>
    <p>
      நல்காக் காதலர் நலன் உண்டு துறந்த<br>
      பாழ் படு மேனி நோக்கி, நோய் பொர,<br>
      இணர் இறுபு உடையும் நெஞ்சமொடு, புணர்வு வேட்டு,<br>
      எயிறு தீப் பிறப்பத் திருகி,<br>
      நடுங்குதும் பிரியின் யாம் கடு பனி உழந்தே. 20
    </p>
    <p>
      <strong>பிரிவு உணர்த்திய தோழிக்குத் தலைமகள்<br>
      ஆற்றாமை மீதூரச் சொல்லியது. -கழார்க்கீரன் எயிற்றியார்</strong>
    </p>
    <h2>
      218 குறிஞ்சி
    </h2>
    <p>
      'கிளை பாராட்டும் கடு நடை வயக் களிறு<br>
      முளை தருபு ஊட்டி, வேண்டு குளகு அருத்த,<br>
      வாள் நிற உருவின் ஒளிறுபு மின்னி,<br>
      பரூஉ உறைப் பல் துளி சிதறி, வான் நவின்று,<br>
      பெரு வரை நளிர் சிமை அதிர வட்டித்து, 5
    </p>
    <p>
      புயல் ஏறு உரைஇய வியல் இருள் நடு நாள்,<br>
      விறல் இழைப் பொலிந்த காண்பு இன் சாயல்,<br>
      தடைஇத் திரண்ட நின் தோள் சேர்பு அல்லதை,<br>
      படாஅவாகும், எம் கண்' என, நீயும்,<br>
      'இருள் மயங்கு யாமத்து இயவுக் கெட விலங்கி, 10
    </p>
    <p>
      வரி வயங்கு இரும் புலி வழங்குநர்ப் பார்க்கும்<br>
      பெரு மலை விடரகம் வர அரிது' என்னாய்,<br>
      வர எளிதாக எண்ணுதி; அதனால்,<br>
      நுண்ணிதின் கூட்டிய படு மாண் ஆரம்<br>
      தண்ணிது கமழும் நின் மார்பு, ஒரு நாள் 15
    </p>
    <p>
      அடைய முயங்கேம்ஆயின், யாமும்<br>
      விறல் இழை நெகிழச் சாஅய்தும்; அதுவே<br>
      அன்னை அறியினும் அறிக! அலர் வாய்<br>
      அம்பல் மூதூர் கேட்பினும் கேட்க!<br>
      வண்டு இறை கொண்ட எரி மருள் தோன்றியொடு, 20
    </p>
    <p>
      ஒண் பூ வேங்கை கமழும்<br>
      தண் பெருஞ் சாரல் பகல் வந்தீமே!
    </p>
    <p>
      <strong>தோழி தலைமகளை இடத்து உய்த்து வந்து,<br>
      பகற்குறி நேர்ந்த வாய்பாட்டால், தலை மகனை வரைவு கடாயது. - கபிலர்</strong>
    </p>
    <h2>
      219 பாலை
    </h2>
    <p>
      சீர் கெழு வியன் நகர்ச் சிலம்பு நக இயலி,<br>
      ஓரை ஆயமொடு பந்து சிறிது எறியினும்,<br>
      'வாராயோ!' என்று ஏத்தி, பேர் இலைப்<br>
      பகன்றை வால் மலர் பனி நிறைந்தது போல்<br>
      பால் பெய் வள்ளம் சால்கை பற்றி, 5
    </p>
    <p>
      'என் பாடு உண்டனைஆயின், ஒரு கால்,<br>
      நுந்தை பாடும் உண்' என்று ஊட்டி,<br>
      'பிறந்ததற்கொண்டும் சிறந்தவை செய்து, யான்<br>
      நலம் புனைந்து எடுத்த என் பொலந்தொடிக் குறுமகள்<br>
      அறனிலாளனொடு இறந்தனள், இனி' என, 10
    </p>
    <p>
      மறந்து அமைந்து இராஅ நெஞ்சம் நோவேன்<br>
      'பொன் வார்ந்தன்ன வை வால் எயிற்றுச்<br>
      செந்நாய் வெரீஇய புகர் உழை ஒருத்தல்<br>
      பொரி அரை விளவின் புன் புற விளை புழல்,<br>
      அழல் எறி கோடை தூக்கலின், கோவலர் 15
    </p>
    <p>
      குழல் என நினையும் நீர் இல் நீள் இடை,<br>
      மடத் தகை மெலியச் சாஅய்,
    </p>
    <p>
      <strong>நடக்கும்கொல்? என, நோவல் யான<br>
      மகட் போக்கிய தாய் சொல்லியது. - கயமனார்</strong>
    </p>
    <h2>
      220 நெய்தல்
    </h2>
    <p>
      ஊரும் சேரியும் உடன் இயைந்து அலர் எழ,<br>
      தேரொடு மறுகியும், பணி மொழி பயிற்றியும்,<br>
      கெடாஅத் தீயின் உரு கெழு செல்லூர்,<br>
      கடாஅ யானைக் குழூஉச் சமம் ததைய,<br>
      மன் மருங்கு அறுத்த மழு வாள் நெடியோன் 5
    </p>
    <p>
      முன் முயன்று அரிதினின் முடித்த வேள்வி,<br>
      கயிறு அரை யாத்த காண் தகு வனப்பின்,<br>
      அருங் கடி நெடுந் தூண் போல, யாவரும்<br>
      காணலாகா மாண் எழில் ஆகம்<br>
      உள்ளுதொறும் பனிக்கும் நெஞ்சினை, நீயே 10
    </p>
    <p>
      நெடும் புற நிலையினை, வருந்தினைஆயின்,<br>
      முழங்கு கடல் ஓதம் காலைக் கொட்கும்,<br>
      பழம் பல் நெல்லின் ஊணூர் ஆங்கண்,<br>
      நோலா இரும் புள் போல, நெஞ்சு அமர்ந்து,<br>
      காதல் மாறாக் காமர் புணர்ச்சியின், 15
    </p>
    <p>
      இருங் கழி முகந்த செங் கோல் அவ் வலை<br>
      முடங்கு புற இறவொடு இன மீன் செறிக்கும்<br>
      நெடுங் கதிர்க் கழனித் தண் சாய்க்கானத்து,<br>
      யாணர்த் தண் பணை உறும் என, கானல்<br>
      ஆயம் ஆய்ந்த சாய் இறைப் பணைத் தோள் 20
    </p>
    <p>
      நல் எழில் சிதையா ஏமம்<br>
      சொல் இனித் தெய்ய, யாம் தௌயுமாறே.
    </p>
    <p>
      <strong>இரவுக்குறி வந்து நீங்கும் தலைமகனை<br>
      எதிர்ப்பட்டுத் தோழி சொல்லியது. -மதுரை மருதன் இளநாகனார்</strong>
    </p>
    <h2>
      221 பாலை
    </h2>
    <p>
      நனை விளை நறவின் தேறல் மாந்தி,<br>
      புனை வினை நல் இல் தரு மணல் குவைஇ,<br>
      'பொம்மல் ஓதி எம் மகள் மணன்' என,<br>
      வதுவை அயர்ந்தனர் நமரே; அதனால்,<br>
      புதுவது புனைந்த சேயிலை வெள் வேல், 5
    </p>
    <p>
      மதி உடம்பட்ட மை அணற் காளை<br>
      வாங்கு சினை மலிந்த திரள் அரை மராஅத்து,<br>
      தேம் பாய் மெல் இணர் தளிரொடு கொண்டு, நின்<br>
      தண் நறு முச்சி புனைய, அவனொடு<br>
      கழை கவின் போகிய மழை உயர் நனந்தலை, 10
    </p>
    <p>
      களிற்று இரை பிழைத்தலின், கய வாய் வேங்கை<br>
      காய் சினம் சிறந்து, குழுமலின் வெரீஇ,<br>
      இரும் பிடி இரியும் சோலை<br>
      அருஞ் சுரம் சேறல் அயர்ந்தனென், யானே.
    </p>
    <p>
      <strong>தலைமகற்குப் போக்கு உடன்பட்ட தோழி<br>
      தலைமகட்குப் போக்கு உடன்படச் சொல்லியது. - கயமனார்</strong>
    </p>
    <h2>
      222 குறிஞ்சி
    </h2>
    <p>
      வான் உற நிவந்த நீல் நிறப் பெரு மலைக்<br>
      கான நாடன் உறீஇய நோய்க்கு, என்<br>
      மேனி ஆய் நலம் தொலைதலின், மொழிவென்;<br>
      முழவு முகம் புலராக் கலி கொள் ஆங்கண்,<br>
      கழாஅர்ப் பெருந் துறை விழவின் ஆடும், 5
    </p>
    <p>
      ஈட்டு எழில் பொலிந்த ஏந்து குவவு மொய்ம்பின்,<br>
      ஆட்டன் அத்தி நலன் நயந்து உரைஇ,<br>
      தாழ் இருங் கதுப்பின் காவிரி வவ்வலின்,<br>
      மாதிரம் துழைஇ, மதி மருண்டு அலந்த<br>
      ஆதிமந்தி காதலற் காட்டி, 10
    </p>
    <p>
      படு கடல் புக்க பாடல்சால் சிறப்பின்<br>
      மருதி அன்ன மாண் புகழ் பெறீஇயர்,<br>
      சென்மோ வாழி, தோழி! பல் நாள்,<br>
      உரவு உரும் ஏறொடு மயங்கி,<br>
      இரவுப் பெயல் பொழிந்த ஈர்ந் தண் ஆறே. 15
    </p>
    <p>
      <strong>தலைமகன் சிறைப்புறத்தானாக, தோழி<br>
      தலைமகட்குச் சொல்லியது. - பரணர்</strong>
    </p>
    <h2>
      223 பாலை
    </h2>
    <p>
      மண் ஆர் கூந்தல் மரீஇய துயிலே? 'பிரிதல் வல்லியர், இது, நத் துறந்தோர்<br>
      மறந்தும் அமைகுவர்கொல்?' என்று எண்ணி,<br>
      ஆழல் வாழி, தோழி! கேழல்<br>
      வளை மருப்பு உறழும் முளை நெடும் பெருங் காய்<br>
      நனை முதிர் முருக்கின் சினை சேர் பொங்கர், 5
    </p>
    <p>
      காய் சினக் கடு வளி எடுத்தலின், வெங் காட்டு<br>
      அழல் பொழி யானையின் ஐயெனத் தோன்றும்<br>
      நிழல் இல் ஓமை நீர் இல் நீள் இடை,<br>
      இறந்தனர்ஆயினும், காதலர் நம்வயின்<br>
      மறந்து கண்படுதல் யாவது புறம் தாழ் 10
    </p>
    <p>
      அம் பணை நெடுந் தோள் தங்கி, தும்பி<br>
      அரியினம் கடுக்கும் சுரி வணர் ஐம்பால்<br>
      நுண் கேழ் அடங்க வாரி, பையுள் கெட,<br>
      நன் முகை அதிரல் போதொடு, குவளைத்<br>
      தண் நறுங் கமழ் தொடை வேய்ந்த, நின் 15
    </p>
    <p>
      <strong>பிரிவிடை வேறுபட்ட தலைமகளைத் தோழி<br>
      வற்புறுத்தியது. - பாலை பாடிய பெருங்கடுங்கோ</strong>
    </p>
    <h2>
      224 முல்லை
    </h2>
    <p>
      செல்க, பாக! எல்லின்று பொழுதே<br>
      வல்லோன் அடங்கு கயிறு அமைப்ப, கொல்லன்<br>
      விசைத்து வாங்கு துருத்தியின் வெய்ய உயிரா,<br>
      கொடு நுகத்து யாத்த தலைய, கடு நடை,<br>
      கால் கடுப்பு அன்ன கடுஞ் செலல் இவுளி, 5
    </p>
    <p>
      பால் கடை நுரையின் பரூஉ மிதப்பு அன்ன,<br>
      வால் வெள் தெவிட்டல் வழி வார் நுணக்கம்<br>
      சிலம்பி நூலின் நுணங்குவன பாறி,<br>
      சாந்து புலர் அகலம் மறுப்ப, காண்தக,<br>
      புது நலம் பெற்ற வெய்து நீங்கு புறவில், 10
    </p>
    <p>
      தெறி நடை மரைக் கணம் இரிய, மனையோள்<br>
      ஐது உணங்கு வல்சி பெய்து முறுக்கு உறுத்த<br>
      திரிமரக் குரல் இசை கடுப்ப, வரி மணல்<br>
      அலங்கு கதிர்த் திகிரி ஆழி போழ,<br>
      வரும்கொல் தோழி! நம் இன் உயிர்த் துணை என, 15
    </p>
    <p>
      சில் கோல் எல் வளை ஒடுக்கி, பல் கால்<br>
      அருங் கடி வியல் நகர் நோக்கி,<br>
      வருந்துமால், அளியள் திருந்திழைதானே.
    </p>
    <p>
      <strong>வினை முற்றிய தலைமகன் தேர்ப்பாகற்குச்<br>
      சொல்லியது. - ஆவூர் மூலங்கிழார் மகனார் பெருந்தலைச் சாத்தனார்</strong>
    </p>
    <h2>
      225 பாலை
    </h2>
    <p>
      அன்பும், மடனும், சாயலும், இயல்பும்,<br>
      என்பு நெகிழ்க்கும் கிளவியும், பிறவும்,<br>
      ஒன்றுபடு கொள்கையொடு ஓராங்கு முயங்கி,<br>
      இன்றே இவணம் ஆகி, நாளை,<br>
      புதல் இவர் ஆடு அமை, தும்பி குயின்ற 5
    </p>
    <p>
      அகலா அம் துளை, கோடை முகத்தலின்,<br>
      நீர்க்கு இயங்கு இன நிரைப் பின்றை வார் கோல்<br>
      ஆய்க் குழல் பாணியின் ஐது வந்து இசைக்கும்,<br>
      தேக்கு அமல் சோலைக் கடறு ஓங்கு அருஞ் சுரத்து,<br>
      யாத்த தூணித் தலை திறந்தவைபோல், 10
    </p>
    <p>
      பூத்த இருப்பைக் குழை பொதி குவி இணர்<br>
      கழல் துளை முத்தின் செந் நிலத்து உதிர,<br>
      மழை துளி மறந்த அம் குடிச் சீறூர்ச்<br>
      சேக்குவம் கொலோ நெஞ்சே! பூப் புனை<br>
      புயல் என ஒலிவரும் தாழ் இருங் கூந்தல், 15
    </p>
    <p>
      செறி தொடி முன்கை, நம் காதலி<br>
      அறிவு அஞர் நோக்கமும் புலவியும் நினைந்தே?
    </p>
    <p>
      <strong>பொருள் கடைக்கூட்டிய நெஞ்சிற்குத் தலைமகன்<br>
      சொல்லியது. - எயினந்தை மகனார் இளங்கீரனார்</strong>
    </p>
    <h2>
      226 மருதம்
    </h2>
    <p>
      உணர்குவென்அல்லென்; உரையல் நின் மாயம்;<br>
      நாண் இலை மன்ற யாணர் ஊர!<br>
      அகலுள் ஆங்கண், அம் பகை மடிவை,<br>
      குறுந் தொடி, மகளிர் குரூஉப் புனல் முனையின்,<br>
      பழனப் பைஞ் சாய் கொழுதி, கழனிக் 5
    </p>
    <p>
      கரந்தை அம் செறுவின் வெண் குருகு ஓப்பும்,<br>
      வல் வில் எறுழ்த் தோள், பரதவர் கோமான்,<br>
      பல் வேல் மத்தி, கழாஅர் முன்துறை,<br>
      நெடு வெண் மருதொடு வஞ்சி சாஅய,<br>
      விடியல் வந்த பெரு நீர்க் காவிரி, 10
    </p>
    <p>
      தொடி அணி முன்கை நீ வெய்யோளொடு<br>
      முன் நாள் ஆடிய கவ்வை, இந் நாள்,<br>
      வலி மிகும் முன்பின் பாணனொடு, மலி தார்த்<br>
      தித்தன் வெளியன் உறந்தை நாள் அவைப்<br>
      பாடு இன் தெண் கிணைப் பாடு கேட்டு அஞ்சி, 15
    </p>
    <p>
      போர் அடு தானைக் கட்டி<br>
      பொராஅது ஓடிய ஆர்ப்பினும் பெரிதே.
    </p>
    <p>
      <strong>தலைமகற்குத் தோழி வாயில் மறுத்தது. -<br>
      பரணர்</strong>
    </p>
    <h2>
      227 பாலை
    </h2>
    <p>
      'நுதல் பசந்தன்றே; தோள் சாயினவே;<br>
      திதலை அல்குல் வரியும் வாடின;<br>
      என் ஆகுவள்கொல் இவள்?' என, பல் மாண்<br>
      நீர் மலி கண்ணொடு நெடிது நினைந்து ஒற்றி,<br>
      இனையல் வாழி, தோழி! நனை கவுள் 5
    </p>
    <p>
      காய் சினம் சிறந்த வாய் புகு கடாத்தொடு<br>
      முன் நிலை பொறாஅது முரணி, பொன் இணர்ப்<br>
      புலிக் கேழ் வேங்கைப் பூஞ் சினை புலம்ப,<br>
      முதல் பாய்ந்திட்ட முழு வலி ஒருத்தல்<br>
      செந் நிலப் படு நீறு ஆடி, செரு மலைந்து, 10
    </p>
    <p>
      களம் கொள் மள்ளரின் முழங்கும் அத்தம்<br>
      பல இறந்து அகன்றனர் ஆயினும், நிலைஇ,<br>
      நோய் இலராக, நம் காதலர்! வாய் வாள்,<br>
      தமிழ் அகப்படுத்த இமிழ் இசை முரசின்,<br>
      வருநர் வரையாப் பெரு நாள் இருக்கை, 15
    </p>
    <p>
      தூங்கல் பாடிய ஓங்கு பெரு நல் இசைப்<br>
      பிடி மிதி வழுதுணைப் பெரும் பெயர்த் தழும்பன்<br>
      கடி மதில் வரைப்பின் ஊணூர் உம்பர்,<br>
      விழு நிதி துஞ்சும் வீறு பெறு திரு நகர்,<br>
      இருங் கழிப் படப்பை மருங்கூர்ப் பட்டினத்து, 20
    </p>
    <p>
      எல் உமிழ் ஆவணத்து அன்ன,<br>
      கல்லென் கம்பலை செய்து அகன்றோரே!<br>
      தலைமகன் பிரிவின்கண் வேறுபட்ட
    </p>
    <p>
      <strong>தலைமகட்குத் தோழி சொல்லியது; பிரிவின்கண் வேறுபட்ட தோழிக்குத் தலைமகள் சொல்லியதூஉம்<br>
      ஆம். - நக்கீரர்</strong>
    </p>
    <h2>
      228 குறிஞ்சி
    </h2>
    <p>
      பிரசப் பல் கிளை ஆர்ப்ப, கல்லென<br>
      வரை இழி அருவி ஆரம் தீண்டித்<br>
      தண் என நனைக்கும் நளிர் மலைச் சிலம்பில்,<br>
      கண் என மலர்ந்த மா இதழ்க் குவளைக்<br>
      கல் முகை நெடுஞ் சுனை நம்மொடு ஆடி, 5
    </p>
    <p>
      பகலே இனிது உடன் கழிப்பி, இரவே<br>
      செல்வர்ஆயினும், நன்றுமன் தில்ல<br>
      வான்கண் விரிந்த பகல் மருள் நிலவின்<br>
      சூரல் மிளைஇய சாரல் ஆர் ஆற்று,<br>
      ஓங்கல் மிசைய வேங்கை ஒள் வீப் 10
    </p>
    <p>
      புலிப் பொறி கடுப்பத் தோன்றலின், கய வாய்<br>
      இரும் பிடி இரியும் சோலைப்<br>
      பெருங் கல் யாணர்த் தம் சிறுகுடியானே.
    </p>
    <p>
      <strong>தலைமகன் சிறைப்புறத்தானாக, தலைமகட்குச்<br>
      சொல்லுவாளாய், தோழி சொல்லி யது. - அண்டர் மகன் குறுவழுதியார்</strong>
    </p>
    <h2>
      229 பாலை
    </h2>
    <p>
      பகல் செய் பல் கதிர்ப் பருதி அம் செல்வன்<br>
      அகல் வாய் வானத்து ஆழி போழ்ந்தென,<br>
      நீர் அற வறந்த நிரம்பா நீள் இடை,<br>
      கயந் தலைக் குழவிக் கவி உகிர் மடப் பிடி<br>
      குளகு மறுத்து உயங்கிய மருங்குல் பல உடன் 5
    </p>
    <p>
      பாழ் ஊர்க் குரம்பையின் தோன்றும் ஆங்கண்,<br>
      நெடுஞ் சேண் இடைய குன்றம் போகி,<br>
      பொய்வலாளர் முயன்று செய் பெரும் பொருள்<br>
      நம் இன்று ஆயினும் முடிக, வல்லென,<br>
      பெருந் துனி மேவல்! நல்கூர் குறுமகள்! 10
    </p>
    <p>
      நோய் மலிந்து உகுத்த நொசி வரல் சில் நீர்<br>
      பல் இதழ் மழைக் கண் பாவை மாய்ப்ப,<br>
      பொன் ஏர் பசலை ஊர்தர, பொறி வரி<br>
      நல் மா மேனி தொலைதல் நோக்கி,<br>
      இனையல் என்றி; தோழி! சினைய 15
    </p>
    <p>
      பாசரும்பு ஈன்ற செம் முகை முருக்கினப்<br>
      போது அவிழ் அலரி கொழுதி தாது அருந்து,<br>
      அம் தளிர் மாஅத்து அலங்கல் மீமிசை,<br>
      செங் கண் இருங் குயில் நயவரக் கூஉம்<br>
      இன் இளவேனிலும் வாரார், 20
    </p>
    <p>
      'இன்னே வருதும்' எனத் தௌத்தோரே.<br>
      தலைமகன் பிரிவின்கண் வேறுபட்ட தலைமகளை
    </p>
    <p>
      <strong>வற்புறுத்தும் தோழிக்குத் தலைமகள், வன்புறை எதிர் அழிந்து, சொல்லியது. - மதுரைக்<br>
      கூலவாணிகன் சீத்தலைச் சாத்தனார்</strong>
    </p>
    <h2>
      230 நெய்தல்
    </h2>
    <p>
      'உறு கழி மருங்கின் ஓதமொடு மலர்ந்த<br>
      சிறு கரு நெய்தற் கண் போல் மா மலர்ப்<br>
      பெருந் தண் மாத் தழை இருந்த அல்குல்,<br>
      ஐய அரும்பிய சுணங்கின், வை எயிற்று,<br>
      மை ஈர் ஓதி, வாள் நுதல், குறுமகள்! 5
    </p>
    <p>
      விளையாட்டு ஆயமொடு வெண் மணல் உதிர்த்த<br>
      புன்னை நுண் தாது பொன்னின் நொண்டு,<br>
      மனை புறந்தருதிஆயின், எனையதூஉம்,<br>
      இம் மனைக் கிழமை எம்மொடு புணரின்,<br>
      தீதும் உண்டோ, மாதராய்?' என, 10
    </p>
    <p>
      கடும் பரி நல் மான், கொடிஞ்சி நெடுந் தேர்<br>
      கை வல் பாகன் பையென இயக்க,<br>
      யாம் தற் குறுகினமாக, ஏந்து எழில்<br>
      அரி வேய் உண் கண் பனி வரல் ஒடுக்கி,<br>
      சிறிய இறைஞ்சினள், தலையே 15
    </p>
    <p>
      பெரிய எவ்வம் யாம் இவண் உறவே.
    </p>
    <p>
      <strong>தலைமகளைக் கண்ணுற்று நீங்கும் தலைமகன்<br>
      தன் நெஞ்சிற்குச் சொல்லியது. -மதுரை அறுவை வாணிகன் இளவேட்டனார்</strong>
    </p>
    <h2>
      231 பாலை
    </h2>
    <p>
      'செறுவோர் செம்மல் வாட்டலும், சேர்ந்தோர்க்கு<br>
      உறும் இடத்து உவக்கும் உதவி ஆண்மையும்,<br>
      இல் இருந்து அமைவோர்க்கு இல், என்று எண்ணி,<br>
      நல் இசை வலித்த நாணுடை மனத்தர்<br>
      கொடு விற் கானவர் கணை இடத் தொலைந்தோர், 5
    </p>
    <p>
      படு களத்து உயர்த்த மயிர்த் தலைப் பதுக்கைக்<br>
      கள்ளி அம் பறந்தலைக் களர்தொறும் குழீஇ,<br>
      உள்ளுநர்ப் பனிக்கும் ஊக்கு அருங் கடத்திடை<br>
      வெஞ் சுரம் இறந்தனர்ஆயினும், நெஞ்சு உருக<br>
      வருவர் வாழி, தோழி! பொருவர் 10
    </p>
    <p>
      செல் சமம் கடந்த செல்லா நல் இசை,<br>
      விசும்பு இவர் வெண் குடை, பசும் பூட் பாண்டியன்<br>
      பாடு பெறு சிறப்பின் கூடல் அன்ன நின்<br>
      ஆடு வண்டு அரற்றும் முச்சித்<br>
      தோடு ஆர் கூந்தல் மரீஇயோரே. 15
    </p>
    <p>
      <strong>தலைமகள் பிரிவின்கண் வேறுபட்ட<br>
      தலைமகட்குத் தோழி சொல்லியது. -மதுரை ஈழத்துப் பூதன் தேவனார்</strong>
    </p>
    <h2>
      232 குறிஞ்சி
    </h2>
    <p>
      காண் இனி வாழி, தோழி! பானாள்,<br>
      மழை முழங்கு அரவம் கேட்ட, கழை தின்,<br>
      மாஅல் யானை புலி செத்து வெரீஇ,<br>
      இருங் கல் விடரகம் சிலம்பப் பெயரும்<br>
      பெருங் கல் நாடன் கேண்மை, இனியே, 5
    </p>
    <p>
      குன்ற வேலிச் சிறுகுடி ஆங்கண்,<br>
      மன்ற வேங்கை மண நாட் பூத்த<br>
      மணி ஏர் அரும்பின் பொன் வீ தாஅய்<br>
      வியல் அறை வரிக்கும் முன்றில், குறவர்<br>
      மனை முதிர் மகளிரொடு குரவை தூங்கும் 10
    </p>
    <p>
      ஆர் கலி விழவுக் களம் கடுப்ப, நாளும்,<br>
      விரவுப் பூம் பலியொடு விரைஇ, அன்னை<br>
      கடியுடை வியல் நகர்க் காவல் கண்ணி,<br>
      'முருகு' என வேலற் தரூஉம்.<br>
      பருவமாகப் பயந்தன்றால், நமக்கே. 15
    </p>
    <p>
      <strong>தோழி தலைமகன் சிறைப்புறத்தானாக,<br>
      தலைமகட்குச் சொல்லுவாளாய்,சொல்லியது. - கொடிமங்கலத்து வாதுளி நற்சேந்தனார்</strong>
    </p>
    <h2>
      233 பாலை
    </h2>
    <p>
      அலமரல் மழைக் கண் மல்கு பனி வார, நின்<br>
      அலர் முலை நனைய, அழாஅல் தோழி!<br>
      எரி கவர்பு உண்ட கரி புறப் பெரு நிலம்<br>
      பீடு கெழு மருங்கின் ஓடு மழை துறந்தென,<br>
      ஊன் இல் யானை உயங்கும் வேனில், 5
    </p>
    <p>
      மறப் படைக் குதிரை, மாறா மைந்தின்,<br>
      துறக்கம் எய்திய தொய்யா நல் இசை<br>
      முதியர்ப் பேணிய, உதியஞ் சேரல்<br>
      பெருஞ் சோறு கொடுத்த ஞான்றை, இரும் பல்<br>
      கூளிச் சுற்றம் குழீஇ இருந்தாங்கு, 10
    </p>
    <p>
      குறியவும் நெடியவும் குன்று தலைமணந்த<br>
      சுரன் இறந்து அகன்றனர்ஆயினும், மிக நனி<br>
      மடங்கா உள்ளமொடு மதி மயக்குறாஅ,<br>
      பொருள்வயின் நீடலோஇலர் நின்<br>
      இருள் ஐங் கூந்தல் இன் துயில் மறந்தே. 15
    </p>
    <p>
      <strong>பிரிவின்கண் வேறுபட்ட தலைமகட்குத் தோழி<br>
      சொல்லியது. -மாமூலனார்</strong>
    </p>
    <h2>
      234 முல்லை
    </h2>
    <p>
      கார் பயம் பொழிந்த நீர் திகழ் காலை,<br>
      நுண் அயிர் பரந்த தண் அய மருங்கின்,<br>
      நிரை பறை அன்னத்து அன்ன, விரை பரிப்<br>
      புல் உளைக் கலிமா மெல்லிதின் கொளீஇய,<br>
      வள்பு ஒருங்கு அமையப் பற்றி, முள்கிய 5
    </p>
    <p>
      பல் கதிர் ஆழி மெல் வழி அறுப்ப,<br>
      கால் என மருள, ஏறி, நூல் இயல்<br>
      கண் நோக்கு ஒழிக்கும் பண் அமை நெடுந் தேர்<br>
      வல் விரைந்து ஊர்மதி நல் வலம் பெறுந!<br>
      ததர் தழை முனைஇய தெறி நடை மடப் பிணை 10
    </p>
    <p>
      ஏறு புணர் உவகைய ஊறு இல உகள,<br>
      அம் சிறை வண்டின் மென் பறைத் தொழுதி<br>
      முல்லை நறு மலர்த் தாது நயந்து ஊத,<br>
      எல்லை போகிய புல்லென் மாலை,<br>
      புறவு அடைந்திருந்த உறைவு இன் நல் ஊர், 15
    </p>
    <p>
      கழி படர் உழந்த பனி வார் உண்கண்<br>
      நல் நிறம் பரந்த பசலையள்<br>
      மின் நேர் ஓதிப் பின்னுப் பிணி விடவே.
    </p>
    <p>
      <strong>தலைமகன் தேர்ப்பாகற்குச் சொல்லியது. -<br>
      பேயனார்</strong>
    </p>
    <h2>
      235 பாலை
    </h2>
    <p>
      அம்ம வாழி, தோழி! பொருள் புரிந்து<br>
      உள்ளார்கொல்லோ, காதலர்? உள்ளியும்,<br>
      சிறந்த செய்தியின் மறந்தனர்கொல்லோ?<br>
      பயன் நிலம் குழைய வீசி, பெயல் முனிந்து,<br>
      விண்டு முன்னிய கொண்டல் மா மழை 5
    </p>
    <p>
      மங்குல் அற்கமொடு பொங்குபு துளிப்ப,<br>
      வாடையொடு நிவந்த ஆய் இதழ்த் தோன்றி<br>
      சுடர் கொள் அகலின் சுருங்கு பிணி அவிழ,<br>
      சுரி முகிழ் முசுண்டைப் பொதி அவிழ் வான் பூ<br>
      விசும்பு அணி மீனின் பசும் புதல் அணிய, 10
    </p>
    <p>
      களவன் மண் அளைச் செறிய, அகல் வயல்<br>
      கிளை விரி கரும்பின் கணைக்கால் வான் பூ<br>
      மாரி அம் குருகின் ஈரிய குரங்க,<br>
      நனி கடுஞ் சிவப்பொடு நாமம் தோற்றி,<br>
      பனி கடி கொண்ட பண்பு இல் வாடை 15
    </p>
    <p>
      மருளின் மாலையொடு அருள் இன்றி நலிய,<br>
      'நுதல் இறைகொண்ட அயல் அறி பசலையொடு<br>
      தொல் நலம் சிதையச் சாஅய்,<br>
      என்னள்கொல் அளியள்?' என்னாதோரே.
    </p>
    <p>
      <strong>தலைமகன் பிரிவின்கண் வேறுபட்ட தலைமகள்,<br>
      ஆற்றாமை மீதூர, தோழிக்குச் சொல்லியது. - கழார்க்கீரன் எயிற்றியார்</strong>
    </p>
    <h2>
      236 மருதம்
    </h2>
    <p>
      மணி மருள் மலர முள்ளி அமன்ற,<br>
      துணி நீர், இலஞ்சிக் கொண்ட பெரு மீன்<br>
      அரி நிறக் கொழுங் குறை வெளவினர் மாந்தி,<br>
      வெண்ணெல் அரிநர் பெயர்நிலைப் பின்றை,<br>
      இடை நிலம் நெரிதரு நெடுங் கதிர்ப் பல் சூட்டுப் 5
    </p>
    <p>
      பனி படு சாய்ப் புறம் பரிப்ப, கழனிக்<br>
      கருங் கோட்டு மாஅத்து அலங்கு சினைப் புதுப் பூ<br>
      மயங்கு மழைத் துவலையின் தாஅம் ஊரன்<br>
      காமம் பெருமை அறியேன், நன்றும்<br>
      உய்ந்தனென் வாழி, தோழி! அல்கல் 10
    </p>
    <p>
      அணி கிளர் சாந்தின் அம் பட்டு இமைப்ப,<br>
      கொடுங் குழை மகளிரின் ஒடுங்கிய இருக்கை<br>
      அறியாமையின் அழிந்த நெஞ்சின்,<br>
      'ஏற்று இயல் எழில் நடைப் பொலிந்த மொய்ம்பின்,<br>
      தோட்டு இருஞ் சுரியல் மணந்த பித்தை, 15
    </p>
    <p>
      ஆட்டன் அத்தியைக் காணீரோ?' என<br>
      நாட்டின் நாட்டின், ஊரின் ஊரின்,<br>
      'கடல் கொண்டன்று' என, 'புனல் ஒளித்தன்று' என,<br>
      கலுழ்ந்த கண்ணள், காதலற் கெடுத்த<br>
      ஆதிமந்தி போல, 20
    </p>
    <p>
      ஏதம் சொல்லி, பேது பெரிது உறலே.
    </p>
    <p>
      <strong>ஆற்றாமை வயிலாகப் புக்க தலைமகன்<br>
      நீக்கத்துக்கண் புக்க தோழிக்குத் தலைமகள் சொல்லியது. - பரணர்</strong>
    </p>
    <h2>
      237பாலை
    </h2>
    <p>
      'புன் காற் பாதிரி அரி நிறத் திரள் வீ<br>
      நுண் கொடி அதிரலொடு நுணங்கு அறல் வரிப்ப,<br>
      அரவு எயிற்று அன்ன அரும்பு முதிர் குரவின்<br>
      தேன் இமிர் நறுஞ் சினைத் தென்றல் போழ,<br>
      குயில் குரல் கற்ற வேனிலும் துயில் துறந்து 5
    </p>
    <p>
      இன்னா கழியும் கங்குல்' என்று நின்<br>
      நல் மா மேனி அணி நலம் புலம்ப,<br>
      இனைதல் ஆன்றிசின் ஆயிழை! கனைதிறல்<br>
      செந் தீ அணங்கிய செழு நிணக் கொழுங் குறை<br>
      மென் தினைப் புன்கம் உதிர்த்த மண்டையொடு, 10
    </p>
    <p>
      இருங் கதிர் அலமரும் கழனிக் கரும்பின்<br>
      விளை கழை பிழிந்த அம் தீம் சேற்றொடு,<br>
      பால் பெய் செந்நெற் பாசவல் பகுக்கும்<br>
      புனல் பொரு புதவின், உறந்தை எய்தினும்,<br>
      வினை பொருளாகத் தவிரலர் கடை சிவந்து 15
    </p>
    <p>
      ஐய அமர்த்த உண்கண் நின்<br>
      வை ஏர் வால் எயிறு ஊறிய நீரே.
    </p>
    <p>
      <strong>தலைமகன் பிரிவின்கண் வேறுபட்ட தலைமகளைத்<br>
      தோழி வற்புறீஇயது. -தாயங்கண்ணனார்</strong>
    </p>
    <h2>
      238 குறிஞ்சி
    </h2>
    <p>
      மான்றமை அறியா மரம் பயில் இறும்பின்,<br>
      ஈன்று இளைப்பட்ட வயவுப் பிணப் பசித்தென,<br>
      மட மான் வல்சி தரீஇய, நடு நாள்,<br>
      இருள் முகைச் சிலம்பின், இரை வேட்டு எழுந்த<br>
      பணை மருள் எருத்தின் பல் வரி இரும் போத்து, 5
    </p>
    <p>
      மடக் கண் ஆமான் மாதிரத்து அலற,<br>
      தடக் கோட்டு ஆமான் அண்ணல் ஏஎறு,<br>
      நனந்தலைக் கானத்து வலம் படத் தொலைச்சி,<br>
      இருங் கல் வியல் அறை சிவப்ப ஈர்க்கும்<br>
      பெருங் கல் நாட! பிரிதிஆயின், 10
    </p>
    <p>
      மருந்தும் உடையையோ மற்றே இரப்போர்க்கு<br>
      இழை அணி நெடுந் தேர் களிறொடு என்றும்<br>
      மழை சுரந்தன்ன ஈகை, வண் மகிழ்,<br>
      கழல் தொடித் தடக் கை, கலிமான், நள்ளி<br>
      நளி முகை உடைந்த நறுங் கார் அடுக்கத்து, 15
    </p>
    <p>
      போந்தை முழு முதல் நிலைஇய காந்தள்<br>
      மென் பிணி முகை அவிழ்ந்து அலர்ந்த<br>
      தண் கமழ் புது மலர் நாறும் நறு நுதற்கே?
    </p>
    <p>
      <strong>இரவுக்குறி வந்த தலைமகற்குத் தோழி<br>
      சொல்லியது. - கபிலர்</strong>
    </p>
    <h2>
      239 பாலை
    </h2>
    <p>
      அளிதோதானே; எவன் ஆவதுகொல்?<br>
      மன்றும் தோன்றாது; மரனும் மாயும்<br>
      'புலி என உலம்பும் செங் கண் ஆடவர்,<br>
      ஞெலியொடு பிடித்த வார் கோல் அம்பினர்,<br>
      எல் ஊர் எறிந்து, பல் ஆத் தழீஇய 5
    </p>
    <p>
      விளி படு பூசல் வெஞ் சுரத்து இரட்டும்<br>
      வேறு பல் தேஎத்து ஆறு பல நீந்தி,<br>
      புள்ளித் தொய்யில், பொறி படு சுணங்கின்,<br>
      ஒள் இழை மகளிர் உயர் பிறை தொழூஉம்<br>
      புல்லென் மாலை, யாம் இவண் ஒழிய, 10
    </p>
    <p>
      ஈட்டு அருங்குரைய பொருள்வயிற் செலினே,<br>
      நீட்டுவிர் அல்லிரோ, நெடுந்தகையீர்?' என,<br>
      குறு நெடும் புலவி கூறி, நம்மொடு<br>
      நெருநலும் தீம் பல மொழிந்த<br>
      சிறு நல் ஒருத்தி பெரு நல் ஊரே! 15
    </p>
    <p>
      <strong>பொருள்வயிற் பிரிந்து போகாநின்ற தலைமகன்<br>
      தன் நெஞ்சிற்குச் சொல்லியது. -எயினந்தை மகன் இளங்கீரனார்</strong>
    </p>
    <h2>
      240 நெய்தல்
    </h2>
    <p>
      செவ் வீ ஞாழற் கருங் கோட்டு இருஞ் சினைத்<br>
      தனிப் பார்ப்பு உள்ளிய தண் பறை நாரை<br>
      மணிப் பூ நெய்தல் மாக் கழி நிவப்ப,<br>
      இனிப் புலம்பின்றே கானலும்; நளி கடல்<br>
      திரைச் சுரம் உழந்த திண் திமில் விளக்கில் 5
    </p>
    <p>
      பல் மீன் கூட்டம் என்னையர்க் காட்டிய,<br>
      எந்தையும் செல்லுமார் இரவே; அந்தில்<br>
      அணங்குடைப் பனித் துறை கைதொழுது ஏத்தி,<br>
      யாயும் ஆயமோடு அயரும்; நீயும்,<br>
      தேம் பாய் ஓதி திரு நுதல் நீவி, 10
    </p>
    <p>
      கோங்கு முகைத்தன்ன குவிமுலை ஆகத்து,<br>
      இன் துயில் அமர்ந்தனைஆயின், வண்டு பட<br>
      விரிந்த செருந்தி வெண் மணல் முடுக்கர்,<br>
      பூ வேய் புன்னை அம் தண் பொழில்,<br>
      வாவே தெய்ய, மணந்தனை செலற்கே. 15
    </p>
    <p>
      <strong>தோழி இரவுக்குறி வந்த தலைமகற்குப்<br>
      பகற்குறி நேர்ந்தது. - எழுஉப்பன்றி நாகன் குமரனார்</strong>
    </p>
    <h2>
      241 பாலை
    </h2>
    <p>
      'துனி இன்று இயைந்த துவரா நட்பின்<br>
      இனியர் அம்ம, அவர்' என முனியாது<br>
      நல்குவர் நல்ல கூறினும், அல்கலும்,<br>
      பிரியாக் காதலொடு உழையர் ஆகிய<br>
      நமர்மன் வாழி, தோழி! உயர்மிசை 5
    </p>
    <p>
      மூங்கில் இள முளை திரங்க, காம்பின்<br>
      கழை நரல் வியல் அகம் வெம்ப, மழை மறந்து<br>
      அருவி ஆன்ற வெருவரு நனந்தலை,<br>
      பேஎய் வெண் தேர் பெயல் செத்து ஓடி,<br>
      தாஅம் பட்ட தனி முதிர் பெருங் கலை 10
    </p>
    <p>
      புலம் பெயர்ந்து உறைதல் செல்லாது, அலங்குதலை<br>
      விருந்தின் வெங் காட்டு வருந்தி வைகும்<br>
      அத்த நெல்லித் தீஞ் சுவைத் திரள் காய்<br>
      வட்டக் கழங்கின் தாஅய், துய்த் தலைச்<br>
      செம் முக மந்தி ஆடும் 15
    </p>
    <p>
      நல் மர மருங்கின் மலை இறந்தோரே!
    </p>
    <p>
      <strong>பிரிவிடை வேறுபட்ட தலைமகள் வற்புறுத்தும்<br>
      தோழிக்குச் சொல்லியது. - காவன் முல்லைப் பூதனார்</strong>
    </p>
    <h2>
      242 குறிஞ்சி
    </h2>
    <p>
      அரும்பு முதிர் வேங்கை அலங்கல் மென் சினைச்<br>
      சுரும்பு வாய் திறந்த பொன் புரை நுண் தாது<br>
      மணி மருள் கலவத்து உறைப்ப, அணி மிக்கு<br>
      அவிர் பொறி மஞ்ஞை ஆடும் சோலை,<br>
      பைந் தாட் செந் தினைக் கொடுங் குரல் வியன் புனம், 5
    </p>
    <p>
      செந் தார் கிள்ளை நம்மொடு கடிந்தோன்<br>
      பண்பு தர வந்தமை அறியாள், 'நுண் கேழ்<br>
      முறி புரை எழில் நலத்து என் மகள் துயர் மருங்கு<br>
      அறிதல் வேண்டும்' என, பல் பிரப்பு இரீஇ,<br>
      அறியா வேலற் தரீஇ, அன்னை 10
    </p>
    <p>
      வெறி அயர் வியன் களம் பொலிய ஏத்தி,<br>
      மறி உயிர் வழங்கா அளவை, சென்று யாம்,<br>
      செல வரத் துணிந்த, சேண் விளங்கு, எல் வளை<br>
      நெகிழ்ந்த முன் கை, நேர் இறைப் பணைத் தோள்,<br>
      நல் எழில் அழிவின் தொல் கவின் பெறீஇய, 15
    </p>
    <p>
      முகிழ்த்து வரல் இள முலை மூழ்க, பல் ஊழ்<br>
      முயங்கல் இயைவதுமன்னோ தோழி!<br>
      நறை கால்யாத்த நளிர் முகைச் சிலம்பில்<br>
      பெரு மலை விடரகம் நீடிய சிறியிலைச்<br>
      சாந்த மென் சினை தீண்டி, மேலது 20
    </p>
    <p>
      பிரசம் தூங்கும் சேண் சிமை<br>
      வரையக வெற்பன் மணந்த மார்பே!
    </p>
    <p>
      <strong>தலைமகன் சிறைப்புறத்தானாக, தோழி<br>
      தலைமகட்குச் சொல்லுவாளாய்ச் சொல்லியது. - பேரிசாத்தனார்</strong>
    </p>
    <h2>
      243 பாலை
    </h2>
    <p>
      அவரை ஆய் மலர் உதிர, துவரின<br>
      வாங்கு துளைத் துகிரின் ஈங்கை பூப்ப,<br>
      இறங்கு போது அவிழ்ந்த ஈர்ம் புதல் பகன்றைக்<br>
      கறங்கு நுண் துவலையின் ஊருழை அணிய,<br>
      பெயல் நீர் புது வரல் தவிர, சினை நேர்பு 5
    </p>
    <p>
      பீள் விரிந்து இறைஞ்சிய பிறங்கு கதிர்க் கழனி<br>
      நெல் ஒலி பாசவல் துழைஇ, கல்லெனக்<br>
      கடிது வந்து இறுத்த கண் இல் வாடை!<br>
      'நெடிது வந்தனை' என நில்லாது ஏங்கிப்<br>
      பல புலந்து உறையும் துணை இல் வாழ்க்கை 10
    </p>
    <p>
      நம்வலத்து அன்மை கூறி, அவர் நிலை<br>
      அறியுநம் ஆயின், நன்றுமன் தில்ல;<br>
      பனி வார் கண்ணேம் ஆகி, இனி அது<br>
      நமக்கே எவ்வம் ஆகின்று;<br>
      அனைத்தால் தோழி! நம் தொல் வினைப் பயனே! 15
    </p>
    <p>
      தலைமகன் பிரிவின்கண் வற்புறுத்தும்
    </p>
    <p>
      <strong>தோழிக்கு, தலைமகள் 'ஆற்றேன்' என்பது படச் சொல்லியது. - கொடியூர் கிழார் மகனார்<br>
      நெய்தல் தத்தனார்</strong>
    </p>
    <h2>
      244 முல்லை
    </h2>
    <p>
      '''பசை படு பச்சை நெய் தோய்த்தன்ன<br>
      சேய் உயர் சினைய மாச் சிறைப் பறவை<br>
      பகல் உறை முது மரம் புலம்பப் போகி,<br>
      முகை வாய் திறந்த நகை வாய் முல்லை<br>
      கடிமகள் கதுப்பின் நாறி, கொடிமிசை 5
    </p>
    <p>
      வண்டினம் தவிர்க்கும் தண் பதக் காலை<br>
      வரினும், வாரார்ஆயினும், ஆண்டு அவர்க்கு<br>
      இனிதுகொல், வாழி தோழி?'' என, தன்<br>
      பல் இதழ் மழைக் கண் நல்லகம் சிவப்ப,<br>
      அருந் துயர் உடையள் இவள்' என விரும்பிப் 10
    </p>
    <p>
      பாணன் வந்தனன், தூதே; நீயும்<br>
      புல் ஆர் புரவி, வல் விரைந்து, பூட்டி,<br>
      நெடுந் தேர் ஊர்மதி, வலவ!<br>
      முடிந்தன்று அம்ம, நாம் முன்னிய வினையே!
    </p>
    <p>
      <strong>வினை முற்றிய தலைமகன் தேர்ப்பாகற்குச்<br>
      சொல்லியது. - மதுரை.......மள்ளனார்</strong>
    </p>
    <h2>
      245 பாலை
    </h2>
    <p>
      'உயிரினும் சிறந்த ஒண் பொருள் தருமார்<br>
      நன்று புரி காட்சியர் சென்றனர், அவர்' என<br>
      மனை வலித்து ஒழியும் மதுகையள் ஆதல்<br>
      நீ நற்கு அறிந்தனைஆயின், நீங்கி,<br>
      மழை பெயல் மறந்த கழை திரங்கு இயவில், 5
    </p>
    <p>
      செல் சாத்து எறியும் பண்பு இல் வாழ்க்கை<br>
      வல் வில் இளையர் தலைவர், எல் உற,<br>
      வரி கிளர் பணைத் தோள், வயிறு அணி திதலை,<br>
      அரியலாட்டியர் அல்கு மனை வரைப்பில்,<br>
      மகிழ் நொடை பெறாஅராகி, நனை கவுள் 10
    </p>
    <p>
      கான யானை வெண் கோடு சுட்டி,<br>
      மன்று ஓடு புதல்வன் புன் தலை நீவும்<br>
      அரு முனைப் பாக்கத்து அல்கி, வைகுற,<br>
      நிழல் படக் கவின்ற நீள்அரை இலவத்து<br>
      அழல் அகைந்தன்ன அலங்குசினை ஒண் பூக் 15
    </p>
    <p>
      குழல் இசைத் தும்பி ஆர்க்கும் ஆங்கண்,<br>
      குறும் பொறை உணங்கும் ததர் வெள் என்பு<br>
      கடுங் கால் ஒட்டகத்து அல்கு பசி தீர்க்கும்<br>
      கல் நெடுங் கவலைய கானம் நீந்தி,<br>
      அம் மா அரிவை ஒழிய, 20
    </p>
    <p>
      சென்மோ நெஞ்சம்! வாரலென் யானே.
    </p>
    <p>
      <strong>பொருள் கடைக்கூட்டிய நெஞ்சினைக் கழறி,<br>
      தலைமகன் சொல்லி, செலவு அழுங்கியது. - மதுரை மருதன் இளநாகனார்</strong>
    </p>
    <h2>
      246 மருதம்
    </h2>
    <p>
      பிணர் மோட்டு நந்தின் பேழ் வாய் ஏற்றை<br>
      கதிர் மூக்கு ஆரல் களவன் ஆக,<br>
      நெடு நீர்ப் பொய்கைத் துணையொடு புணரும்<br>
      மலி நீர் அகல் வயல் யாணர் ஊர!<br>
      போது ஆர் கூந்தல் நீ வெய்யோளொடு 5
    </p>
    <p>
      தாது ஆர் காஞ்சித் தண் பொழில் அகல் யாறு<br>
      ஆடினை என்ப, நெருநை; அலரே<br>
      காய் சின மொய்ம்பின் பெரும் பெயர்க் கரிகால்<br>
      ஆர்கலி நறவின் வெண்ணிவாயில்,<br>
      சீர் கெழு மன்னர் மறலிய ஞாட்பின் 10
    </p>
    <p>
      இமிழ் இசை முரசம் பொரு களத்து ஒழிய,<br>
      பதினொரு வேளிரொடு வேந்தர் சாய,<br>
      மொய் வலி அறுத்த ஞான்றை,<br>
      தொய்யா அழுந்தூர் ஆர்ப்பினும் பெரிதே.
    </p>
    <p>
      <strong>தோழி தலைமகற்கு வாயில் மறுத்தது. - பரணர்</strong>
    </p>
    <h2>
      247 பாலை
    </h2>
    <p>
      மண்ணா முத்தம் ஒழுக்கிய வன முலை<br>
      நல் மாண் ஆகம் புலம்பத் துறந்தோர்<br>
      அருள் இலர் வாழி, தோழி! பொருள் புரிந்து,<br>
      இருங் கிளை எண்கின் அழல் வாய் ஏற்றை,<br>
      கருங் கோட்டு இருப்பை வெண் பூ முனையின், 5
    </p>
    <p>
      பெருஞ் செம் புற்றின் இருந் தலை இடக்கும்<br>
      அரிய கானம் என்னார், பகை பட<br>
      முனை பாழ்பட்ட ஆங்கண், ஆள் பார்த்துக்<br>
      கொலை வல் யானை சுரம் கடி கொள்ளும்<br>
      ஊறு படு கவலைய ஆறு பல நீந்தி, 10
    </p>
    <p>
      படு முடை நசைஇய பறை நெடுங் கழுத்தின்<br>
      பாறு கிளை சேக்கும் சேண் சிமைக்<br>
      கோடு உயர் பிறங்கல் மலை இறந்தோரே.
    </p>
    <p>
      <strong>தலைமகன் பிரிவின்கண் வேறுபட்ட தலைமகளது<br>
      வேறுபாடு கண்டு,வேறுபட்ட தோழிக்குத் தலைமகள் சொல்லியது. - மதுரை மருதங் கிழார்<br>
      மகனார் பெருங்கண்ணனார்</strong>
    </p>
    <h2>
      248 குறிஞ்சி
    </h2>
    <p>
      நகை நீ கேளாய் தோழி! அல்கல்;<br>
      வய நாய் எறிந்து, வன் பறழ் தழீஇ,<br>
      இளையர் எய்துதல் மடக்கி, கிளையொடு<br>
      நால்முலைப் பிணவல் சொலிய கான் ஒழிந்து,<br>
      அரும் புழை முடுக்கர் ஆள் குறித்து நின்ற 5
    </p>
    <p>
      தறுகட் பன்றி நோக்கி, கானவன்<br>
      குறுகினன் தொடுத்த கூர்வாய்ப் பகழி<br>
      மடை செலல் முன்பின் தன் படை செலச் செல்லாது,<br>
      'அரு வழி விலக்கும் எம் பெருவிறல் போன்ம்' என,<br>
      எய்யாது பெயரும் குன்ற நாடன் 10
    </p>
    <p>
      செறி அரில் துடக்கலின், பரீஇப் புரி அவிழ்ந்து,<br>
      ஏந்து குவவு மொய்ம்பின் பூச் சோர் மாலை,<br>
      ஏற்று இமிற் கயிற்றின், எழில் வந்து துயல்வர,<br>
      இல் வந்து நின்றோற் கண்டனள், அன்னை;<br>
      வல்லே என் முகம் நோக்கி, 15
    </p>
    <p>
      'நல்லை மன்!' என நகூஉப் பெயர்ந்தோளே.
    </p>
    <p>
      <strong>இரவுக்குறிச் சிறைப்புறமாகத் தலைமகட்குச்<br>
      சொல்லுவாளாய்,தலைமகன் கேட்ப, தோழி சொல்லியது. - கபிலர்</strong>
    </p>
    <h2>
      249 பாலை
    </h2>
    <p>
      அம்ம வாழி, தோழி! பல் நாள்<br>
      இவ் ஊர் அம்பல் எவனோ? வள் வார்<br>
      விசி பிணித்து யாத்த அரி கோல் தெண் கிணை<br>
      இன் குரல் அகவுநர் இரப்பின், நாடொறும்<br>
      பொன் கோட்டுச் செறித்து, பொலந்தார் பூட்டி, 5
    </p>
    <p>
      சாந்தம் புதைத்த ஏந்து துளங்கு எழில் இமில்<br>
      ஏறு முந்துறுத்து, சால் பதம் குவைஇ,<br>
      நெடுந் தேர் களிற்றொடு சுரக்கும் கொடும் பூண்<br>
      பல் வேல் முசுண்டை வேம்பி அன்ன என்<br>
      நல் எழில் இள நலம் தொலையினும், நல்கார் 10
    </p>
    <p>
      பல் பூங் கானத்து அல்கு நிழல் அசைஇ,<br>
      தோகைத் தூவித் தொடைத் தார் மழவர்<br>
      நாகு ஆ வீழ்த்து, திற்றி தின்ற<br>
      புலவுக் களம் துழைஇய துகள் வாய்க் கோடை<br>
      நீள் வரைச் சிலம்பின் இரை வேட்டு எழுந்த 15
    </p>
    <p>
      வாள் வரி வயப் புலி தீண்டிய விளி செத்து,<br>
      வேறு வேறு கவலைய ஆறு பரிந்து, அலறி,<br>
      உழை மான் இன நிரை ஓடும்<br>
      கழை மாய் பிறங்கல் மலை இறந்தோரே.
    </p>
    <p>
      <strong>தலைமகன் பிரிவின்கண் வேறுபட்ட தலைமகளது<br>
      வேறுபாடு கண்டு ஆற்றாளாகிய தோழிக்குத் தலைமகள் சொல்லியது. - நக்கீரனார்</strong>
    </p>
    <h2>
      250 நெய்தல்
    </h2>
    <p>
      எவன் கொல்? வாழி, தோழி! மயங்கு பிசிர்<br>
      மல்கு திரை உழந்த ஒல்கு நிலைப் புன்னை<br>
      வண்டு இமிர் இணர நுண் தாது வரிப்ப,<br>
      மணம் கமழ் இள மணல் எக்கர்க் காண்வர,<br>
      கணம் கொள் ஆயமொடு புணர்ந்து விளையாட, 5
    </p>
    <p>
      கொடுஞ்சி நெடுந் தேர் இளையரொடு நீக்கி,<br>
      தாரன், கண்ணியன், சேர வந்து, ஒருவன்,<br>
      வரி மனை புகழ்ந்த கிளவியன், யாவதும்<br>
      மறு மொழி பெறாஅன் பெயர்ந்தனன்; அதற்கொண்டு<br>
      அரும் படர் எவ்வமொடு பெருந் தோள் சாஅய், 10
    </p>
    <p>
      அவ் வலைப் பரதவர் கானல் அம் சிறு குடி<br>
      வெவ் வாய்ப் பெண்டிர் கவ்வையின் கலங்கி,<br>
      இறை வளை நெகிழ்ந்த நம்மொடு<br>
      துறையும் துஞ்சாது, கங்குலானே!
    </p>
    <p>
      <strong>தலைமகற்குக் குறை நேர்ந்த தோழி<br>
      தலைமகட்குக் குறை நயப்பக் கூறியது. - செல்லூர் கிழார் மகனார் பெரும்பூதங்கொற்றனார்</strong>
    </p>
    <h2>
      251 பாலை
    </h2>
    <p>
      தூதும் சென்றன; தோளும் செற்றும்;<br>
      ஓதி ஒண் நுதல் பசலையும் மாயும்;<br>
      வீங்கு இழை நெகிழச் சாஅய், செல்லலொடு<br>
      நாம் படர் கூரும் அருந் துயர் கேட்பின்,<br>
      நந்தன் வெறுக்கை எய்தினும், மற்று அவண் 5
    </p>
    <p>
      தங்கலர் வாழி, தோழி! வெல் கொடித்<br>
      துனை கால் அன்ன புனை தேர்க் கோசர்<br>
      தொல் மூதாலத்து அரும் பணைப் பொதியில்,<br>
      இன் இசை முரசம் கடிப்பு இகுத்து இரங்க,<br>
      தெம் முனை சிதைத்த ஞான்றை, மோகூர் 10
    </p>
    <p>
      பணியாமையின், பகை தலைவந்த<br>
      மா கெழு தானை வம்ப மோரியர்<br>
      புனை தேர் நேமி உருளிய குறைத்த<br>
      இலங்கு வெள் அருவிய அறை வாய் உம்பர்,<br>
      மாசு இல் வெண் கோட்டு அண்ணல் யானை 15
    </p>
    <p>
      வாயுள் தப்பிய, அருங் கேழ், வயப் புலி<br>
      மா நிலம் நௌயக் குத்தி, புகலொடு<br>
      காப்பு இல வைகும் தேக்கு அமல் சோலை<br>
      நிரம்பா நீள் இடைப் போகி,<br>
      அரம் போழ் அவ் வளை நிலை நெகிழ்த்தோரே. 20
    </p>
    <p>
      <strong>தலைமகன் பிரிவின்கண் வேறுபட்ட தலைமகளது<br>
      வேறுபாடு கண்டு,தோழி சொல்லியது. - மாமூலனார்</strong>
    </p>
    <h2>
      252 குறிஞ்சி
    </h2>
    <p>
      இடம் படுபு அறியா வலம் படு வேட்டத்து<br>
      வாள் வரி நடுங்கப் புகல்வந்து, ஆளி<br>
      உயர் நுதல் யானைப் புகர் முகத்து ஒற்றி,<br>
      வெண் கோடு புய்க்கும் தண் கமழ் சோலைப்<br>
      பெரு வரை அடுக்கத்து ஒரு வேல் ஏந்தி, 5
    </p>
    <p>
      தனியன் வருதல் அவனும் அஞ்சான்;<br>
      பனி வார் கண்ணேன் ஆகி, நோய் அட,<br>
      எமியேன் இருத்தலை யானும் ஆற்றேன்;<br>
      யாங்குச் செய்வாம்கொல் தோழி! ஈங்கைத்<br>
      துய் அவிழ் பனி மலர் உதிர வீசித் 10
    </p>
    <p>
      தொழில் மழை பொழிந்த பானாட் கங்குல்,<br>
      எறி திரைத் திவலை தூஉம் சிறு கோட்டுப்<br>
      பெருங் குளம் காவலன் போல,<br>
      அருங் கடி அன்னையும் துயில் மறந்தனளே?
    </p>
    <p>
      <strong>தலைமகன் சிறைப்புறத்தானாக, தோழிக்குச்<br>
      சொல்லுவாளாய், தலைமகள் சொல்லியது. - நக்கண்ணையார்</strong>
    </p>
    <h2>
      153 பாலை
    </h2>
    <p>
      நோகோ யானே; நோதகும் உள்ளம்;<br>
      அம் தீம் கிளவி ஆயமொடு கெழீஇ,<br>
      பந்துவழிப் படர்குவள் ஆயினும், நொந்து நனி,<br>
      வெம்பும்மன், அளியள்தானே இனியே,<br>
      வன்கணாளன் மார்புஉற வளைஇ, 5
    </p>
    <p>
      இன் சொற் பிணிப்ப நம்பி, நம் கண்<br>
      உறுதரு விழுமம் உள்ளாள், ஒய்யெனத்<br>
      தெறு கதிர் உலைஇய வேனில் வெங் காட்டு,<br>
      உறு வளி ஒலி கழைக் கண் உறுபு தீண்டலின்,<br>
      பொறி பிதிர்பு எடுத்த பொங்கு எழு கூர் எரிப் 10
    </p>
    <p>
      பைது அறு சிமையப் பயம் நீங்கு ஆர் இடை<br>
      நல் அடிக்கு அமைந்தஅல்ல; மெல் இயல்<br>
      வல்லுநள்கொல்லோ தானே எல்லி<br>
      ஓங்கு வரை அடுக்கத்து உயர்ந்த சென்னி<br>
      மீனொடு பொலிந்த வானின் தோன்றி, 15
    </p>
    <p>
      தேம் பாய்ந்து ஆர்க்கும் தெரி இணர்க் கோங்கின்<br>
      கால் உறக் கழன்ற கள் கமழ் புது மலர்<br>
      கை விடு சுடரின் தோன்றும்<br>
      மை படு மா மலை விலங்கிய சுரனே?
    </p>
    <p>
      <strong>மகட் போக்கிய செவிலித்தாய் சொற்றது. -<br>
      சேரமான் இளங்குட்டுவன்</strong>
    </p>
    <h2>
      154 முல்லை
    </h2>
    <p>
      படு மழை பொழிந்த பயம் மிகு புறவின்<br>
      நெடு நீர் அவல பகுவாய்த் தேரை<br>
      சிறு பல் இயத்தின் நெடு நெறிக் கறங்க,<br>
      குறும் புதற் பிடவின் நெடுங் கால் அலரி<br>
      செந் நிலமருங்கின் நுண் அயிர் வரிப்ப, 5
    </p>
    <p>
      வெஞ் சின அரவின் பை அணந்தன்ன<br>
      தண் கமழ் கோடல் தாது பிணி அவிழ,<br>
      திரி மருப்பு இரலை தௌ அறல் பருகிக்<br>
      காமர் துணையொடு ஏமுற வதிய,<br>
      காடு கவின் பெற்ற தண் பதப் பெரு வழி; 10
    </p>
    <p>
      ஓடுபரி மெலியாக் கொய்சுவற் புரவித்<br>
      தாள் தாழ் தார் மணி தயங்குபு இயம்ப<br>
      ஊர்மதி வலவ! தேரே சீர் மிகுபு<br>
      நம் வயிற் புரிந்த கொள்கை<br>
      அம் மா அரிவையைத் துன்னுகம், விரைந்தே. 15
    </p>
    <p>
      <strong>வினை முற்றிய தலைமகன் தேர்ப்பாகற்குச்<br>
      சொல்லியது. - பொதும்பிற் புல்லாளங்கண்ணியார்</strong>
    </p>
    <h2>
      155 பாலை
    </h2>
    <p>
      அறன்கடைப் படாஅ வாழ்க்கையும், என்றும்<br>
      பிறன்கடைச் செலாஅச் செல்வமும், இரண்டும்<br>
      பொருளின் ஆகும், புனையிழை!' என்று, நம்<br>
      இருள் ஏர் ஐம்பால் நீவியோரே<br>
      நோய் நாம் உழக்குவம்ஆயினும், தாம் தம் 5
    </p>
    <p>
      செய் வினை முடிக்க; தோழி! பல்வயின்<br>
      பய நிரை சேர்ந்த பாழ் நாட்டு ஆங்கண்<br>
      நெடு விளிக் கோவலர் கூவல் தோண்டிய<br>
      கொடு வாய்ப் பத்தல் வார்ந்து உகு சிறு குழி,<br>
      நீர் காய் வருத்தமொடு சேர்விடம் பெறாது 10
    </p>
    <p>
      பெருங் களிறு மிதித்த அடியகத்து, இரும் புலி<br>
      ஒதுங்குவன கழிந்த செதும்பல் ஈர் வழி,<br>
      செயிர் தீர் நாவின் வயிரியர் பின்றை<br>
      மண் ஆர் முழவின் கண்ணகத்து அசைத்த<br>
      விரல் ஊன்று வடுவின் தோன்றும் 15
    </p>
    <p>
      மரல் வாடு மருங்கின் மலை இறந்தோரே.
    </p>
    <p>
      <strong>தலைமகன் பிரிவின்கண் வேறுபட்ட தலைமகள்<br>
      சொல்லியது.-பாலை பாடிய பெருங்கடுங்கோ</strong>
    </p>
    <h2>
      156 மருதம்
    </h2>
    <p>
      முரசுடைச் செல்வர் புரவிச் சூட்டும்<br>
      மூட்டுறு கவரி தூக்கியன்ன,<br>
      செழுஞ் செய் நெல்லின் சேயரிப் புனிற்றுக் கதிர்<br>
      மூதா தின்றல் அஞ்சி, காவலர்<br>
      பாகல் ஆய்கொடிப் பகன்றையொடு பரீஇ, 5
    </p>
    <p>
      காஞ்சியின் அகத்து, கரும்பு அருத்தி, யாக்கும்<br>
      தீம் புனல் ஊர! திறவதாகக்<br>
      குவளை உண்கண் இவளும் யானும்<br>
      கழனி ஆம்பல் முழுநெறிப் பைந் தழை,<br>
      காயா ஞாயிற்றாக, தலைப்பெய, 10
    </p>
    <p>
      'பொய்தல் ஆடிப் பொலிக!' என வந்து,<br>
      நின் நகாப் பிழைத்த தவறோ பெரும!<br>
      கள்ளும் கண்ணியும் கையுறையாக<br>
      நிலைக் கோட்டு வெள்ளை நால்செவிக் கிடாஅய்<br>
      நிலைத்துறைக் கடவுட்கு உளப்பட ஓச்சி, 15
    </p>
    <p>
      தணி மருங்கு அறியாள், யாய் அழ,<br>
      மணி மருள் மேனி பொன் நிறம் கொளலே?
    </p>
    <p>
      <strong>தலைமகளை இடத்து உய்த்துவந்த தோழி தலைமகனை<br>
      வரைவு கடாயது.-ஆவூர் மூலங்கிழார்</strong>
    </p>
    <h2>
      257 பாலை
    </h2>
    <p>
      வேனிற் பாதிரிக் கூனி மா மலர்<br>
      நறை வாய் வாடல் நாறும் நாள், சுரம்,<br>
      அரி ஆர் சிலம்பின் சீறடி சிவப்ப,<br>
      எம்மொடு ஓர் ஆறு படீஇயர், யாழ நின்<br>
      பொம்மல் ஓதி பொதுள வாரி, 5
    </p>
    <p>
      அரும்பு அற மலர்ந்த ஆய் பூ மராஅத்துச்<br>
      சுரும்பு சூழ் அலரி தைஇ, வேய்ந்த நின்<br>
      தேம் பாய் கூந்தல் குறும் பல மொசிக்கும்<br>
      வண்டு கடிந்து ஓம்பல் தேற்றாய், அணி கொள<br>
      நுண் கோல் எல் வளை தௌர்க்கும் முன்கை 10
    </p>
    <p>
      மெல் இறைப் பணைத் தோள் விளங்க வீசி,<br>
      வல்லுவைமன்னால் நடையே கள்வர்<br>
      பகை மிகு கவலைச் செல் நெறி காண்மார்,<br>
      மிசை மரம் சேர்த்திய கவை முறி யாஅத்து,<br>
      நார் அரை மருங்கின் நீர் வரப் பொளித்து, 15
    </p>
    <p>
      களிறு சுவைத்திட்ட கோதுடைத் ததரல்<br>
      கல்லா உமணர்க்குத் தீ மூட்டு ஆகும்,<br>
      துன்புறு தகுவன ஆங்கண், புன் கோட்டு<br>
      அரில் இவர் புற்றத்து அல்கு இரை நசைஇ,<br>
      வெள் அரா மிளிர வாங்கும் 20
    </p>
    <p>
      பிள்ளை எண்கின் மலைவயினானே.
    </p>
    <p>
      <strong>உடன் போகாநின்ற தலைமகட்குத் தலைமகன்<br>
      சொல்லியது. - உறையூர் மருத்துவன் தாமோதரனார்</strong>
    </p>
    <h2>
      158 குறிஞ்சி
    </h2>
    <p>
      'உரும் உரறு கருவிய பெரு மழை தலைஇ,<br>
      பெயல் ஆன்று அவிந்த தூங்குஇருள் நடுநாள்,<br>
      மின்னு நிமிர்ந்தன்ன கனங்குழை இமைப்ப,<br>
      பின்னு விடு நெறியின் கிளைஇய கூந்தலள்,<br>
      வரை இழி மயிலின் ஒல்குவனள் ஒதுங்கி, 5
    </p>
    <p>
      மிடை ஊர்பு இழிய, கண்டனென், இவள்' என<br>
      அலையல் வாழி! வேண்டு, அன்னை! நம் படப்பைச்<br>
      சூருடைச் சிலம்பில், சுடர்ப்பூ வேய்ந்து<br>
      தாம் வேண்டு உருவின் அணங்குமார் வருமே;<br>
      நனவின் வாயே போலத் துஞ்சுநர்க் 10
    </p>
    <p>
      கனவு ஆண்டு மருட்டலும் உண்டே; இவள்தான்<br>
      சுடர் இன்று தமியளும் பனிக்கும்; வெருவர<br>
      மன்ற மராஅத்த கூகை குழறினும்,<br>
      நெஞ்சு அழிந்து அரணம் சேரும்; அதன்தலைப்<br>
      புலிக் கணத்தன்ன நாய் தொடர்விட்டு, 15
    </p>
    <p>
      முருகன் அன்ன சீற்றத்துக் கடுந் திறல்<br>
      எந்தையும் இல்லன் ஆக,<br>
      அஞ்சுவள் அல்லளோ, இவள் இது செயலே?
    </p>
    <p>
      <strong>தலைமகன் சிறைப்புறத்தானாக, தோழி<br>
      செவிலித்தாய்க்குச் சொல்லுவாளாய்,தலைமகன் கேட்பச் சொல்லியது. - கபிலர்</strong>
    </p>
    <h2>
      159 பாலை
    </h2>
    <p>
      தெண் கழி விளைந்த வெண் கல் உப்பின்<br>
      கொள்ளை சாற்றிய கொடு நுக ஒழுகை<br>
      உரனுடைச் சுவல பகடு பல பரப்பி<br>
      உமண் உயிர்த்து இறந்த ஒழிகல் அடுப்பின்,<br>
      வடி உறு பகழிக் கொடு வில் ஆடவர் 5
    </p>
    <p>
      அணங்குடை நோன் சிலை வணங்க வாங்கி,<br>
      பல் ஆன் நெடு நிரை தழீஇ, கல்லென<br>
      அரு முனை அலைத்த பெரும் புகல் வலத்தர்,<br>
      கனை குரற் கடுந் துடிப் பாணி தூங்கி,<br>
      உவலைக் கண்ணியர், ஊன் புழுக்கு அயரும் 10
    </p>
    <p>
      கவலை, 'காதலர் இறந்தனர்' என, நனி<br>
      அவலம் கொள்ளல்மா, காதல் அம் தோழி!<br>
      விசும்பின் நல் ஏறு சிலைக்கும் சேண் சிமை<br>
      நறும் பூஞ் சாரற் குறும் பொறைக் குணாஅது<br>
      வில் கெழு தடக் கை வெல் போர் வானவன் 15
    </p>
    <p>
      மிஞிறு மூசு கவுள சிறு கண் யானைத்<br>
      தொடியுடைத் தட மருப்பு ஒடிய நூறி,<br>
      கொடுமுடி காக்கும் குரூஉகண் நெடு மதில்<br>
      சேண் விளங்கு சிறப்பின் ஆமூர் எய்தினும்,<br>
      ஆண்டு அமைந்து உறையுநர்அல்லர், நின் 20
    </p>
    <p>
      பூண் தாங்கு ஆகம் பொருந்துதல் மறந்தே.
    </p>
    <p>
      <strong>பிரிவிடை வேறுபட்ட தலைமகளைத் தோழி<br>
      வற்புறுத்தியது. - ஆமூர்க் கவுதமன் சாதேவனார்</strong>
    </p>
    <h2>
      160 நெய்தல்
    </h2>
    <p>
      ஒடுங்கு ஈர் ஓதி நினக்கும் அற்றோ?<br>
      நடுங்கின்று, அளித்து, என் நிறை இல் நெஞ்சம்.<br>
      அடும்பு கொடி சிதைய வாங்கி, கொடுங் கழிக்<br>
      குப்பை வெண் மணற் பக்கம் சேர்த்தி,<br>
      நிறைச் சூல் யாமை மறைத்து ஈன்று, புதைத்த 5
    </p>
    <p>
      கோட்டு வட்டு உருவின் புலவு நாறு முட்டை<br>
      பார்ப்பு இடன் ஆகும் அளவை, பகுவாய்க்<br>
      கணவன் ஓம்பும் கானல்அம் சேர்ப்பன்:<br>
      முள் உறின் சிறத்தல் அஞ்சி, மெல்ல<br>
      வாவு உடைமையின் வள்பின் காட்டி, 10
    </p>
    <p>
      ஏத் தொழில் நவின்ற எழில் நடைப் புரவி<br>
      செழு நீர்த் தண் கழி நீந்தலின், ஆழி<br>
      நுதிமுகம் குறைந்த பொதி முகிழ் நெய்தல்,<br>
      பாம்பு உயர் தலையின், சாம்புவன நிவப்ப,<br>
      இர வந்தன்றால் திண் தேர்; கரவாது 15
    </p>
    <p>
      ஒல்லென ஒலிக்கும் இளையரொடு வல் வாய்<br>
      அரவச் சீறூர் காண,<br>
      பகல் வந்தன்றால், பாய்பரி சிறந்தே.
    </p>
    <p>
      <strong>தோழி வரைவு மலிந்து சொல்லியது.<br>
      குமுழிஞாழலார் நப்பசலையார்</strong>
    </p>
    <h2>
      261 பாலை
    </h2>
    <p>
      கானப் பாதிரிக் கருந் தகட்டு ஒள் வீ<br>
      வேனில் அதிரலொடு விரைஇ, காண்வர,<br>
      சில் ஐங் கூந்தல் அழுத்தி, மெல் இணர்த்<br>
      தேம் பாய் மராஅம் அடைச்சி, வான் கோல்<br>
      இலங்கு வளை தௌர்ப்ப வீசி, சிலம்பு நகச் 5
    </p>
    <p>
      சில் மெல் ஒதுக்கமொடு மென்மெல இயலி, 'நின்<br>
      அணி மாண் சிறுபுறம் காண்கம்; சிறு நனி<br>
      ஏகு' என, ஏகல் நாணி, ஒய்யென<br>
      மா கொள் நோக்கமொடு மடம் கொளச் சாஅய்,<br>
      நின்று தலை இறைஞ்சியோளே; அது கண்டு, 10
    </p>
    <p>
      யாம் முந்துறுதல் செல்லேம், ஆயிடை<br>
      அருஞ் சுரத்து அல்கியேமே இரும் புலி<br>
      களிறு அட்டுக் குழுமும் ஓசையும், களி பட்டு<br>
      வில்லோர் குறும்பில் ததும்பும்,<br>
      வல் வாய்க் கடுந் துடிப் பாணியும் கேட்டே. 15
    </p>
    <p>
      <strong>புணர்ந்து உடன் போயின காலை, இடைச்<br>
      சுரத்துப் பட்டதனை மீண்டு வந்த காலத்துத் தோழிக்குத் தலைமகன் சொல்லியது. - பாலை<br>
      பாடிய பெருங்கடுங்கோ</strong>
    </p>
    <h2>
      262 குறிஞ்சி
    </h2>
    <p>
      முதை படு பசுங் காட்டு அரில் பவர் மயக்கி,<br>
      பகடு பல பூண்ட உழவுறு செஞ் செய்,<br>
      இடு முறை நிரம்பி, ஆகு வினைக் கலித்து,<br>
      பாசிலை அமன்ற பயறு ஆ புக்கென,<br>
      வாய் மொழித் தந்தையைக் கண் களைந்து, அருளாது, 5
    </p>
    <p>
      ஊர் முது கோசர் நவைத்த சிறுமையின்,<br>
      கலத்தும் உண்ணாள், வாலிதும் உடாஅள்,<br>
      சினத்தின் கொண்ட படிவம் மாறாள்,<br>
      மறம் கெழு தானைக் கொற்றக் குறும்பியன்,<br>
      செரு இயல் நல் மான் திதியற்கு உரைத்து, அவர் 10
    </p>
    <p>
      இன் உயிர் செகுப்பக் கண்டு சினம் மாறிய<br>
      அன்னிமிஞிலி போல, மெய்ம் மலிந்து,<br>
      ஆனா உவகையேம் ஆயினெம் பூ மலிந்து<br>
      அருவி ஆர்க்கும் அயம் திகழ் சிலம்பின்<br>
      நுண் பல துவலை புதல்மிசை நனைக்கும் 15
    </p>
    <p>
      வண்டு படு நறவின் வண் மகிழ்ப் பேகன்<br>
      கொண்டல் மா மலை நாறி,<br>
      அம் தீம் கிளவி வந்தமாறே.
    </p>
    <p>
      <strong>இரவுக்குறிக்கண் தலைமகளைப் புணர்ந்து<br>
      நீங்கும் தலைமகன் தன் நெஞ்சிற்குச் சொல்லியது. - பரணர்</strong>
    </p>
    <h2>
      263 பாலை
    </h2>
    <p>
      தயங்கு திரைப் பெருங் கடல், உலகு தொழத் தோன்றி,<br>
      வயங்கு கதிர் விரிந்த, உரு கெழு மண்டிலம்<br>
      கயம் கண் வறப்பப் பாஅய், நல் நிலம்<br>
      பயம் கெடத் திருகிய பைது அறு காலை,<br>
      வேறு பல் கவலைய வெருவரு வியன் காட்டு, 5
    </p>
    <p>
      ஆறு செல் வம்பலர் வரு திறம் காண்மார்,<br>
      வில் வல் ஆடவர் மேல் ஆள் ஒற்றி,<br>
      நீடு நிலை யாஅத்துக் கோடு கொள் அருஞ் சுரம்<br>
      கொண்டனன் கழிந்த வன்கண் காளைக்கு,<br>
      அவள் துணிவு அறிந்தனென்ஆயின், அன்னோ! 10
    </p>
    <p>
      ஒளிறு வேல் கோதை ஓம்பிக் காக்கும்<br>
      வஞ்சி அன்ன என் வள நகர் விளங்க,<br>
      இனிதினின் புணர்க்குவென் மன்னோ துனி இன்று<br>
      திரு நுதல் பொலிந்த என் பேதை<br>
      வரு முலை முற்றத்து ஏமுறு துயிலே! 15
    </p>
    <p>
      <strong>மகட் போக்கிய தாய் சொல்லியது. -<br>
      கருவூர்க் கண்ணம்பாளனார்</strong>
    </p>
    <h2>
      264 முல்லை
    </h2>
    <p>
      மழை இல் வானம் மீன் அணிந்தன்ன,<br>
      குழை அமல் முசுண்டை வாலிய மலர,<br>
      வரி வெண் கோடல் வாங்கு குலை வான் பூப்<br>
      பெரிய சூடிய கவர் கோல் கோவலர்,<br>
      எல்லுப் பெயல் உழந்த பல் ஆன் நிரையொடு, 5
    </p>
    <p>
      நீர் திகழ் கண்ணியர், ஊர்வயின் பெயர்தர,<br>
      நனி சேண்பட்ட மாரி தளி சிறந்து,<br>
      ஏர்தரு கடு நீர் தெருவுதொறு ஒழுக,<br>
      பேர் இசை முழக்கமொடு சிறந்து நனி மயங்கி,<br>
      கூதிர் நின்றன்றால், பொழுதே! காதலர் 10
    </p>
    <p>
      நம் நிலை அறியார் ஆயினும், தம் நிலை<br>
      அறிந்தனர்கொல்லோ தாமே ஓங்கு நடைக்<br>
      காய் சின யானை கங்குல் சூழ,<br>
      அஞ்சுவர இறுத்த தானை<br>
      வெஞ் சின வேந்தன் பாசறையோரே? 15
    </p>
    <p>
      பருவம் கண்டு, வன்புறை எதிர் அழிந்து,
    </p>
    <p>
      <strong>தலைமகள் தோழிக்குச் சொல்லியது;தோழி தலைமகட்குச் சொல்லியதூஉம் ஆம். - உம்பற் காட்டு<br>
      இளங்கண்ணனார்</strong>
    </p>
    <h2>
      265 பாலை
    </h2>
    <p>
      புகையின் பொங்கி, வியல் விசும்பு உகந்து,<br>
      பனி ஊர் அழற் கொடி கடுப்பத் தோன்றும்<br>
      இமயச் செவ் வரை மானும்கொல்லோ?<br>
      பல் புகழ் நிறைந்த வெல் போர் நந்தர்<br>
      சீர் மிகு பாடலிக் குழீஇ, கங்கை 5
    </p>
    <p>
      நீர்முதல் கரந்த நிதியம்கொல்லோ?<br>
      எவன்கொல்? வாழி, தோழி! வயங்கு ஒளி<br>
      நிழற்பால் அறலின் நெறித்த கூந்தல்,<br>
      குழற் குரல், பாவை இரங்க, நத்துறந்து,<br>
      ஒண் தொடி நெகிழச் சாஅய், செல்லலொடு 10
    </p>
    <p>
      கண் பனி கலுழ்ந்து யாம் ஒழிய, பொறை அடைந்து,<br>
      இன் சிலை எழில் ஏறு கெண்டி, புரைய<br>
      நிணம் பொதி விழுத் தடி நெருப்பின் வைத்து எடுத்து,<br>
      அணங்கு அரு மரபின் பேஎய் போல<br>
      விளர் ஊன் தின்ற வேட்கை நீங்க, 15
    </p>
    <p>
      துகள் அற விளைந்த தோப்பி பருகி,<br>
      குலாஅ வல் வில் கொடு நோக்கு ஆடவர்<br>
      புலாஅல் கையர், பூசா வாயர்,<br>
      ஒராஅ உருள் துடி குடுமிக் குராலொடு<br>
      மராஅஞ் சீறூர் மருங்கில் தூங்கும் 20
    </p>
    <p>
      செந் நுதல் யானை வேங்கடம் தழீஇ,<br>
      வெம் முனை அருஞ் சுரம் இறந்தோர்<br>
      நம்மினும் வலிதாத் தூக்கிய பொருளே!
    </p>
    <p>
      <strong>பிரிவிடை வேறுபட்ட தலைமகள், ஆற்றாமை<br>
      மீதூர, தோழிக்குச் சொல்லியது. -மாமூலனார்</strong>
    </p>
    <h2>
      266 மருதம்
    </h2>
    <p>
      கோடுற நிவந்த நீடு இரும் பரப்பின்<br>
      அந்திப் பராஅய புதுப் புனல், நெருநை,<br>
      மைந்து மலி களிற்றின் தலைப் புணை தழீஇ,<br>
      நரந்தம் நாறும் குவை இருங் கூந்தல்<br>
      இளந் துணை மகளிரொடு ஈர் அணிக் கலைஇ, 5
    </p>
    <p>
      நீர் பெயர்ந்து ஆடிய ஏந்து எழில் மழைக் கண்<br>
      நோக்குதொறும் நோக்குதொறும் தவிர்விலையாகி,<br>
      காமம் கைம்மிகச் சிறத்தலின், நாண் இழந்து,<br>
      ஆடினை என்ப மகிழ்ந! அதுவே<br>
      யாழ் இசை மறுகின் நீடூர் கிழவோன் 10
    </p>
    <p>
      வாய் வாள் எவ்வி ஏவல் மேவார்<br>
      நெடு மிடல் சாய்த்த பசும் பூண் பொருந்தலர்<br>
      அரிமணவாயில் உறத்தூர் ஆங்கண்,<br>
      கள்ளுடைப் பெருஞ் சோற்று எல் இமிழ் அன்ன,<br>
      கவ்வை ஆகின்றால் பெரிதே; இனி அஃது 15
    </p>
    <p>
      அவலம் அன்றுமன், எமக்கே; அயல<br>
      கழனி உழவர் கலி சிறந்து எடுத்த<br>
      கறங்கு இசை வெரீஇப் பறந்த தோகை<br>
      அணங்குடை வரைப்பகம் பொலிய வந்து இறுக்கும்<br>
      திரு மணி விளக்கின் அலைவாய்ச் 20
    </p>
    <p>
      செரு மிகு சேஎயொடு உற்ற சூளே!
    </p>
    <p>
      <strong>பரத்தையிற் பிரிந்து வந்து கூடிய<br>
      தலைமகற்குத் தலைமகள் சொல்லியது. -பரணர்</strong>
    </p>
    <h2>
      267 பாலை
    </h2>
    <p>
      'நெஞ்சு நெகிழ்தகுந கூறி, அன்பு கலந்து,<br>
      அறாஅ வஞ்சினம் செய்தோர், வினை புரிந்து,<br>
      திறம் வேறு ஆகல் எற்று?' என்று ஒற்றி,<br>
      இனைதல் ஆன்றிசின், நீயே; சினை பாய்ந்து,<br>
      உதிர்த்த கோடை, உட்கு வரு கடத்திடை, 5
    </p>
    <p>
      வெருக்கு அடி அன்ன குவி முகிழ் இருப்பை,<br>
      மருப்புக் கடைந்தன்ன, கொள்ளை வான் பூ<br>
      மயிர்க் கால் எண்கின் ஈர் இனம் கவர,<br>
      மை பட்டன்ன மா முக முசுவினம்<br>
      பைது அறு நெடுங் கழை பாய்தலின், ஒய்யென 10
    </p>
    <p>
      வெதிர் படு வெண்ணெல் வெவ் அறைத் தாஅய்,<br>
      உகிர் நெரி ஓசையின் பொங்குவன பொரியும்<br>
      ஓங்கல் வெற்பின் சுரம் பல இறந்தோர்<br>
      தாம் பழி உடையர்அல்லர்; நாளும்<br>
      நயந்தோர்ப் பிணித்தல் தேற்றா, வயங்கு வினை 15
    </p>
    <p>
      வாள் ஏர் எல் வளை நெகிழ்த்த,<br>
      தோளே தோழி! தவறு உடையவ்வே!
    </p>
    <p>
      <strong>பிரிவிடை வேறுபட்ட தலைமகளது ஆற்றாமை<br>
      கண்டு, ஆற்றாளாகிய தோழிக்குத் தலை மகள் சொல்லியது. - பாலை பாடிய பெருங்கடுங்கோ</strong>
    </p>
    <h2>
      268 குறிஞ்சி
    </h2>
    <p>
      அறியாய் வாழி, தோழி! பொறி வரிப்<br>
      பூ நுதல் யானையொடு புலி பொரக் குழைந்த<br>
      குருதிச் செங் களம் புலவு அற, வேங்கை<br>
      உரு கெழு நாற்றம் குளவியொடு விலங்கும்<br>
      மா மலை நாடனொடு மறு இன்று ஆகிய 5
    </p>
    <p>
      காமம் கலந்த காதல் உண்டுஎனின்,<br>
      நன்றுமன்; அது நீ நாடாய், கூறுதி;<br>
      நாணும் நட்பும் இல்லோர்த் தேரின்,<br>
      யான் அலது இல்லை, இவ் உலகத்தானே<br>
      இன் உயிர் அன்ன நின்னொடும் சூழாது, 10
    </p>
    <p>
      முளை அணி மூங்கிலின், கிளையொடு பொலிந்த<br>
      பெரும் பெயர் எந்தை அருங் கடி நீவி,<br>
      செய்து பின் இரங்கா வினையொடு<br>
      மெய் அல் பெரும் பழி எய்தினென் யானே!
    </p>
    <p>
      <strong>குறை வேண்டிப் பின் நின்ற தலைமகனுக்குக்<br>
      குறை நேர்ந்த தோழி,தலைமகட்குக் குறை நயப்ப, கூறியது. - வடம வண்ணக்கன் பேரி சாத்தனார்</strong>
    </p>
    <h2>
      269 பாலை
    </h2>
    <p>
      தொடி தோள் இவர்க! எவ்வமும் தீர்க!<br>
      நெறி இருங் கதுப்பின் கோதையும் புனைக!<br>
      ஏறுடை இன நிரை பெயர, பெயராது,<br>
      செறி சுரை வெள் வேல் மழவர்த் தாங்கிய<br>
      தறுகணாளர் நல் இசை நிறுமார், 5
    </p>
    <p>
      பிடி மடிந்தன்ன குறும்பொறை மருங்கின்,<br>
      நட்ட போலும் நடாஅ நெடுங் கல்<br>
      அகல் இடம் குயின்ற பல் பெயர் மண்ணி,<br>
      நறு விரை மஞ்சள் ஈர்ம் புறம் பொலிய<br>
      அம்பு கொண்டு அறுத்த ஆர் நார் உரிவையின் 10
    </p>
    <p>
      செம் பூங் கரந்தை புனைந்த கண்ணி<br>
      வரி வண்டு ஆர்ப்பச் சூட்டி, கழற் கால்<br>
      இளையர் பதிப் பெயரும் அருஞ் சுரம் இறந்தோர்,<br>
      தைஇ நின்ற தண் பெயல் கடை நாள்,<br>
      பொலங்காசு நிரைத்த கோடு ஏந்து அல்குல் 15
    </p>
    <p>
      நலம் கேழ் மாக் குரல் குழையொடு துயல்வர,<br>
      பாடு ஊர்பு எழுதரும் பகு வாய் மண்டிலத்து<br>
      வயிர் இடைப்பட்ட தௌ விளி இயம்ப,<br>
      வண்டற் பாவை உண்துறைத் தரீஇ,<br>
      திரு நுதல் மகளிர் குரவை அயரும் 20
    </p>
    <p>
      பெரு நீர்க் கானல் தழீஇய இருக்கை,<br>
      வாணன் சிறுகுடி, வணங்கு கதிர் நெல்லின்<br>
      யாணர்த் தண் பணைப் போது வாய் அவிழ்ந்த<br>
      ஒண் செங் கழுநீர் அன்ன, நின்<br>
      கண் பனி துடைமார் வந்தனர், விரைந்தே. 25
    </p>
    <p>
      <strong>பிரிவிடை வேறுபட்ட தலைமகளைத் தோழி<br>
      வற்புறுத்தியது. - மதுரை மருதன் இளநாகனார்</strong>
    </p>
    <h2>
      270 நெய்தல்
    </h2>
    <p>
      இருங் கழி மலர்ந்த வள் இதழ் நீலம்,<br>
      புலாஅல் மறுகின் சிறுகுடிப் பாக்கத்து<br>
      இன மீன் வேட்டுவர், ஞாழலொடு மிலையும்<br>
      மெல் அம் புலம்ப! நெகிழ்ந்தன, தோளே;<br>
      சேயிறாத் துழந்த நுரை பிதிர்ப் படு திரை 5
    </p>
    <p>
      பராஅரைப் புன்னை வாங்கு சினைத் தோயும்<br>
      கானல்அம் பெருந் துறை நோக்கி, இவளே,<br>
      கொய் சுவற் புரவிக் கை வண் கோமான்<br>
      நல் தேர்க் குட்டுவன் கழுமலத்து அன்ன,<br>
      அம் மா மேனி தொல் நலம் தொலைய, 10
    </p>
    <p>
      துஞ்சாக் கண்ணள் அலமரும்; நீயே,<br>
      கடவுள் மரத்த முள் மிடை குடம்பைச்<br>
      சேவலொடு புணராச் சிறு கரும் பேடை<br>
      இன்னாது உயங்கும் கங்குலும்,<br>
      நும் ஊர் உள்ளுவை; நோகோ, யானே. 15
    </p>
    <p>
      <strong>பகற்குறிக்கண் வந்து நீங்கும் தலைமகனைத்<br>
      தோழி வரைவு கடாயது. -சாகலாசனார்</strong>
    </p>
    <h2>
      271 பாலை
    </h2>
    <p>
      பொறி வரிப் புறவின் செங் காற் சேவல்<br>
      சிறு புன் பெடையொடு சேண் புலம் போகி,<br>
      அரி மணல் இயவில் பரல் தேர்ந்து உண்டு,<br>
      வரி மரல் வாடிய வான் நீங்கு நனந்தலைக்<br>
      குறும்பொறை மருங்கின் கோட் சுரம் நீந்தி, 5
    </p>
    <p>
      நெடுஞ் சேண் வந்த நீர் நசை வம்பலர்<br>
      செல் உயிர் நிறுத்த சுவைக் காய் நெல்லிப்<br>
      பல் காய் அம் சினை அகவும் அத்தம்<br>
      சென்று, நீர் அவணிர் ஆகி, நின்று தரு<br>
      நிலை அரும் பொருட் பிணி நினைந்தனிர்எனினே, 10
    </p>
    <p>
      வல்வதாக, நும் செய் வினை! இவட்கே,<br>
      களி மலி கள்ளின் நல் தேர் அவியன்<br>
      ஆடு இயல் இள மழை சூடித் தோன்றும்<br>
      பழம் தூங்கு விடரகத்து எழுந்த காம்பின்<br>
      கண் இடை புரையும் நெடு மென் பணைத் தோள், 15
    </p>
    <p>
      திருந்து கோல் ஆய் தொடி ஞெகிழின்,<br>
      மருந்தும் உண்டோ, பிரிந்து உறை நாட்டே?<br>
      செலவு உணர்த்திய தோழி, தலைமகளது குறிப்பு
    </p>
    <p>
      <strong>அறிந்து, தலைமகனைச் செலவு அழுங்கச் சொல்லியது. - காவிரிப்பூம்பட்டினத்துச்<br>
      செங்கண்ணனார்</strong>
    </p>
    <h2>
      272 குறிஞ்சி
    </h2>
    <p>
      இரும் புலி தொலைத்த பெருங் கை வேழத்துப்<br>
      புலவு நாறு புகர் நுதல் கழுவ, கங்குல்<br>
      அருவி தந்த அணங்குடை நெடுங் கோட்டு<br>
      அஞ்சு வரு விடர் முகை ஆர் இருள் அகற்றி,<br>
      மின் ஒளிர் எஃகம் செல் நெறி விளக்க, 5
    </p>
    <p>
      தனியன் வந்து, பனி அலை முனியான்,<br>
      நீர் இழி மருங்கின் ஆர் இடத்து அமன்ற<br>
      குளவியொடு மிடைந்த கூதளங் கண்ணி<br>
      அசையா நாற்றம் அசை வளி பகர,<br>
      துறு கல் நண்ணிய கறி இவர் படப்பைக் 10
    </p>
    <p>
      குறி இறைக் குரம்பை நம் மனைவயின் புகுதரும்,<br>
      மெய்ம் மலி உவகையன்; அந் நிலை கண்டு,<br>
      'முருகு' என உணர்ந்து, முகமன் கூறி,<br>
      உருவச் செந் தினை நீரொடு தூஉய்,<br>
      நெடு வேள் பரவும், அன்னை; அன்னோ! 15
    </p>
    <p>
      என் ஆவது கொல்தானே பொன் என<br>
      மலர்ந்த வேங்கை அலங்கு சினை பொலிய<br>
      மணி நிற மஞ்ஞை அகவும்<br>
      அணி மலை நாடனொடு அமைந்த நம் தொடர்பே?<br>
      இரவுக்குறி வந்த தலைமகன்
    </p>
    <p>
      <strong>சிறைப்புறத்தானாக, தலைமகட்குச் சொல்லுவாளாய், தோழி சொல்லியது. - மதுரை அறுவை வாணிகன்<br>
      இளவேட்டனார்</strong>
    </p>
    <h2>
      273 பாலை
    </h2>
    <p>
      விசும்பு விசைத்து எழுந்த கூதளங் கோதையின்,<br>
      பசுங் கால் வெண் குருகு வாப் பறை வளைஇ,<br>
      ஆர்கலி வளவயின் போதொடு பரப்ப,<br>
      புலம் புனிறு தீர்ந்த புது வரல் அற்சிரம்,<br>
      நலம் கவர் பசலை நலியவும், நம் துயர் 5
    </p>
    <p>
      அறியார்கொல்லோ, தாமே? அறியினும்,<br>
      நம் மனத்து அன்ன மென்மை இன்மையின்,<br>
      நம்முடை உலகம் உள்ளார்கொல்லோ?<br>
      யாங்கு என உணர்கோ, யானே? வீங்குபு<br>
      தலை வரம்பு அறியாத் தகை வரல் வாடையொடு 10
    </p>
    <p>
      முலையிடைத் தோன்றிய நோய் வளர் இள முளை<br>
      அசைவுடை நெஞ்சத்து உயவுத் திரள் நீடி,<br>
      ஊரோர் எடுத்த அம்பல் அம் சினை,<br>
      ஆராக் காதல் அவிர் தளிர் பரப்பி,<br>
      புலவர் புகழ்ந்த நார் இல் பெரு மரம் 15
    </p>
    <p>
      நில வரை எல்லாம் நிழற்றி,<br>
      அலர் அரும்பு ஊழ்ப்பவும் வாராதோரே.
    </p>
    <p>
      <strong>பிரிவின்கண் தலைமகள் அறிவு மயங்கிச்<br>
      சொல்லியது.-அவ்வையார்</strong>
    </p>
    <h2>
      274 முல்லை
    </h2>
    <p>
      இரு விசும்பு அதிர முழங்கி, அர நலிந்து,<br>
      இகு பெயல் அழி துளி தலைஇ, வானம்<br>
      பருவம் செய்த பானாட் கங்குல்,<br>
      ஆடு தலைத் துருவின் தோடு ஏமார்ப்ப,<br>
      கடை கோல் சிறு தீ அடைய மாட்டி, 5
    </p>
    <p>
      திண் கால் உறியன், பானையன், அதளன்,<br>
      நுண் பல் துவலை ஒரு திறம் நனைப்ப,<br>
      தண்டு கால் ஊன்றிய தனி நிலை இடையன்,<br>
      மடி விடு வீளை கடிது சென்று இசைப்ப,<br>
      தெறி மறி பார்க்கும் குறு நரி வெரீஇ, 10
    </p>
    <p>
      முள்ளுடைக் குறுந் தூறு இரியப் போகும்<br>
      தண் நறு புறவினதுவே நறு மலர்<br>
      முல்லை சான்ற கற்பின்<br>
      மெல் இயற் குறுமகள் உறைவு இன் ஊரே.
    </p>
    <p>
      <strong>தலைமகன் தேர்ப்பாகற்குச் சொல்லியது. -<br>
      இடைக் காடனார்</strong>
    </p>
    <h2>
      275 பாலை
    </h2>
    <p>
      ஓங்கு நிலைத் தாழி மல்கச் சார்த்தி,<br>
      குடை அடை நீரின் மடையினள் எடுத்த<br>
      பந்தர் வயலை, பந்து எறிந்து ஆடி,<br>
      இளமைத் தகைமையை வள மனைக் கிழத்தி!<br>
      'பிதிர்வை நீரை வெண் நீறு ஆக' என, 5
    </p>
    <p>
      யாம் தற் கழறுங் காலை, தான் தன்<br>
      மழலை இன் சொல், கழறல் இன்றி,<br>
      இன் உயிர் கலப்பக் கூறி, நன்னுதல்<br>
      பெருஞ் சோற்று இல்லத்து ஒருங்கு இவண் இராஅள்,<br>
      ஏதிலாளன் காதல் நம்பி, 10
    </p>
    <p>
      திரள் அரை இருப்பைத் தொள்ளை வான் பூக்<br>
      குருளை எண்கின் இருங் கிளை கவரும்<br>
      வெம் மலை அருஞ் சுரம், நம் இவண் ஒழிய,<br>
      இரு நிலன் உயிர்க்கும் இன்னாக் கானம்,<br>
      நெருநைப் போகிய பெரு மடத் தகுவி 15
    </p>
    <p>
      ஐது அகல் அல்குல் தழை அணிக் கூட்டும்<br>
      கூழை நொச்சிக் கீழது, என் மகள்<br>
      செம் புடைச் சிறு விரல் வரித்த<br>
      வண்டலும் காண்டிரோ, கண் உடையீரே?
    </p>
    <p>
      <strong>மகட் போக்கிய தாய் சொல்லியது. - கயமனார்</strong>
    </p>
    <h2>
      276 மருதம்
    </h2>
    <p>
      நீள் இரும் பொய்கை இரை வேட்டு எழுந்த<br>
      வாளை வெண் போத்து உணீஇய, நாரை தன்<br>
      அடி அறிவுறுதல் அஞ்சி, பைபயக்<br>
      கடி இலம் புகூஉம் கள்வன் போல,<br>
      சாஅய் ஒதுங்கும் துறை கேழ் ஊரனொடு 5
    </p>
    <p>
      ஆவது ஆக! இனி நாண் உண்டோ?<br>
      வருகதில் அம்ம, எம் சேரி சேர!<br>
      அரி வேய் உண்கண் அவன் பெண்டிர் காண,<br>
      தாரும் தானையும் பற்றி, ஆரியர்<br>
      பிடி பயின்று தரூஉம் பெருங் களிறு போல, 10
    </p>
    <p>
      தோள் கந்தாகக் கூந்தலின் பிணித்து, அவன்<br>
      மார்பு கடி கொள்ளேன்ஆயின், ஆர்வுற்று<br>
      இரந்தோர்க்கு ஈயாது ஈட்டியோன் பொருள்போல்,<br>
      பரந்து வெளிப்படாது ஆகி,<br>
      வருந்துகதில்ல, யாய் ஓம்பிய நலனே! 15
    </p>
    <p>
      <strong>தலைமகட்குப் பாங்காயினார் கேட்பப் பரத்தை<br>
      சொல்லியது. - பரணர்</strong>
    </p>
    <h2>
      277 பாலை
    </h2>
    <p>
      தண் கதிர் மண்டிலம் அவிர், அறச் சாஅய்ப்<br>
      பகல் அழி தோற்றம் போல, பையென<br>
      நுதல் ஒளி கரப்பவும், ஆள்வினை தருமார்,<br>
      தவல் இல் உள்ளமொடு எஃகு துணை ஆக,<br>
      கடையல்அம் குரல வாள் வரி உழுவை 5
    </p>
    <p>
      பேழ் வாய்ப் பிணவின் விழுப் பசி நோனாது,<br>
      இரும் பனஞ் செறும்பின் அன்ன பரூஉ மயிர்,<br>
      சிறு கண், பன்றி வரு திறம் பார்க்கும்<br>
      அத்தம் ஆர் அழுவத்து ஆங்கண் நனந்தலை,<br>
      பொத்துடை மரத்த புகர் படு நீழல், 10
    </p>
    <p>
      ஆறு செல் வம்பலர் அசையுநர் இருக்கும்,<br>
      ஈரம் இல், வெஞ் சுரம் இறந்தோர் நம்வயின்<br>
      வாரா அளவை ஆயிழை! கூர் வாய்<br>
      அழல் அகைந்தன்ன காமர் துதை மயிர்<br>
      மனை உறை கோழி மறனுடைச் சேவல் 15
    </p>
    <p>
      போர் புரி எருத்தம் போலக் கஞலிய<br>
      பொங்கு அழல் முருக்கின் ஒண் குரல் மாந்தி,<br>
      சிதர் சிதர்ந்து உகுத்த செவ்வி வேனில்<br>
      வந்தன்று அம்ம, தானே;<br>
      வாரார் தோழி! நம் காதலோரே. 20
    </p>
    <p>
      <strong>தலைமகன் பிரிவின்கண் தலைமகள், தோழிக்குப்<br>
      பருவம் கண்டு அழிந்து,சொல்லி யது. - கருவூர் நன்மார்பன்</strong>
    </p>
    <h2>
      278 குறிஞ்சி
    </h2>
    <p>
      குண கடல் முகந்த கொள்ளை வானம்<br>
      பணை கெழு வேந்தர் பல் படைத் தானைத்<br>
      தோல் நிரைத்தனைய ஆகி, வலன் ஏர்பு,<br>
      கோல் நிமிர் கொடியின் வசி பட மின்னி,<br>
      உரும் உரறு அதிர் குரல் தலைஇ, பானாள், 5
    </p>
    <p>
      பெரு மலை மீமிசை முற்றினஆயின்,<br>
      வாள் இலங்கு அருவி தாஅய், நாளை,<br>
      இரு வெதிர் அம் கழை ஒசியத் தீண்டி<br>
      வருவதுமாதோ, வண் பரி உந்தி,<br>
      நனி பெரும் பரப்பின் நம் ஊர் முன்துறை; 10
    </p>
    <p>
      பனி பொரு மழைக் கண் சிவப்ப, பானாள்<br>
      முனி படர் அகல மூழ்குவம்கொல்லோ<br>
      மணி மருள் மேனி ஆய்நலம் தொலைய,<br>
      தணிவு அருந் துயரம் செய்தோன்<br>
      அணி கிளர் நெடு வரை ஆடிய நீரே? 15
    </p>
    <p>
      <strong>இரவுக்குறிக்கண் தலைமகன் சிறைப்புறமாக,<br>
      தலைமகட்குத் தோழி சொல்லியது. - கபிலர்</strong>
    </p>
    <h2>
      279 பாலை
    </h2>
    <p>
      'நட்டோர் இன்மையும், கேளிர் துன்பமும்,<br>
      ஒட்டாது உறையுநர் பெருக்கமும், காணூஉ,<br>
      ஒரு பதி வாழ்தல் ஆற்றுபதில்ல<br>
      பொன் அவிர் சுணங்கொடு செறிய வீங்கிய<br>
      மென் முலை முற்றம் கடவாதோர்' என, 5
    </p>
    <p>
      நள்ளென் கங்குலும் பகலும், இயைந்து இயைந்து<br>
      உள்ளம் பொத்திய உரம் சுடு கூர் எரி<br>
      ஆள்வினை மாரியின் அவியா, நாளும்<br>
      கடறு உழந்து இவணம் ஆக, படர் உழந்து<br>
      யாங்கு ஆகுவள்கொல் தானே தீம் தொடை 10
    </p>
    <p>
      விளரி நரம்பின் நயவரு சீறியாழ்<br>
      மலி பூம் பொங்கர் மகிழ் குரற் குயிலொடு<br>
      புணர் துயில் எடுப்பும் புனல் தௌ காலையும்<br>
      நம்முடை மதுகையள் ஆகி, அணி நடை<br>
      அன்ன மாண் பெடையின் மென்மெல இயலி, 15
    </p>
    <p>
      கையறு நெஞ்சினள், அடைதரும்<br>
      மை ஈர் ஓதி மாஅயோளே?
    </p>
    <p>
      <strong>பொருள்வயிற் பிரிந்து போகாநின்ற தலைமகன்<br>
      தன் நெஞ்சிற்குச் சொல்லியது. -இருங்கோன் ஒல்லையாயன் செங்கண்ணனார்</strong>
    </p>
    <h2>
      280 நெய்தல்
    </h2>
    <p>
      பொன் அடர்ந்தன்ன ஒள் இணர்ச் செருந்திப்<br>
      பல் மலர் வேய்ந்த நலம் பெறு கோதையள்,<br>
      திணி மணல் அடை கரை அலவன் ஆட்டி<br>
      அசையினள் இருந்த ஆய் தொடிக் குறுமகள்,<br>
      நலம்சால் விழுப் பொருள் கலம் நிறை கொடுப்பினும், 5
    </p>
    <p>
      பெறல் அருங்குரையள்ஆயின், அறம் தெரிந்து,<br>
      நாம் உறை தேஎம் மரூஉப் பெயர்ந்து, அவனொடு<br>
      இரு நீர்ச் சேர்ப்பின் உப்புடன் உழுதும்,<br>
      பெரு நீர்க் குட்டம் புணையொடு புக்கும்,<br>
      படுத்தனம், பணிந்தனம், அடுத்தனம், இருப்பின், 10
    </p>
    <p>
      தருகுவன்கொல்லோ தானே விரி திரைக்<br>
      கண் திரள் முத்தம் கொண்டு, ஞாங்கர்த்<br>
      தேன் இமிர் அகன் கரைப் பகுக்கும்<br>
      கானல் அம் பெருந் துறைப் பரதவன் எமக்கே?
    </p>
    <p>
      <strong>தலைமகளைக் கண்ணுற்று நீங்கும் தலைமகன்<br>
      தன் நெஞ்சிற்குச் சொல்லியது; அல்ல குறிப்பட்டுப் போகாநின்றவன் சொல்லியதூஉம் ஆம், -<br>
      அம்மூவனார்</strong>
    </p>
    <h2>
      281 பாலை
    </h2>
    <p>
      செய்வது தெரிந்திசின் தோழி! அல்கலும்,<br>
      அகலுள் ஆண்மை அச்சு அறக் கூறிய<br>
      சொல் பழுது ஆகும் என்றும் அஞ்சாது,<br>
      ஒல்கு இயல் மட மயில் ஒழித்த பீலி,<br>
      வான் போழ் வல் வில் சுற்றி, நோன் சிலை 5
    </p>
    <p>
      அவ் வார் விளிம்பிற்கு அமைந்த நொவ்வு இயல்<br>
      கனை குரல் இசைக்கும் விரை செலல் கடுங் கணை<br>
      முரண் மிகு வடுகர் முன்னுற, மோரியர்<br>
      தென் திசை மாதிரம் முன்னிய வரவிற்கு<br>
      விண்ணுற ஓங்கிய பனி இருங் குன்றத்து, 10
    </p>
    <p>
      ஒண் கதிர்த் திகிரி உருளிய குறைத்த<br>
      அறை இறந்து, அவரோ சென்றனர்<br>
      பறை அறைந்தன்ன அலர் நமக்கு ஒழித்தே.
    </p>
    <p>
      <strong>தலைமகன் பிரிவின்கண் வேறுபட்ட தலைமகளது<br>
      வேறுபாடு கண்டு ஆற்றாளாய தோழிக்குத் தலைமகள் சொல்லியது. - மாமூலனார்</strong>
    </p>
    <h2>
      282 குறிஞ்சி
    </h2>
    <p>
      பெரு மலைச் சிலம்பின் வேட்டம் போகிய,<br>
      செறி மடை அம்பின், வல் வில், கானவன்<br>
      பொருது தொலை யானை வெண் கோடு கொண்டு,<br>
      நீர் திகழ் சிலம்பின் நன் பொன் அகழ்வோன்,<br>
      கண் பொருது இமைக்கும் திண் மணி கிளர்ப்ப, 5
    </p>
    <p>
      வைந் நுதி வால மருப்பு ஒடிய உக்க<br>
      தெண் நீர் ஆலி கடுக்கும் முத்தமொடு,<br>
      மூவேறு தாரமும் ஒருங்குடன் கொண்டு,<br>
      சாந்தம் பொறைமரம் ஆக, நறை நார்<br>
      வேங்கைக் கண்ணியன் இழிதரும் நாடற்கு 10
    </p>
    <p>
      இன் தீம் பலவின் ஏர் கெழு செல்வத்து<br>
      எந்தையும் எதிர்ந்தனன், கொடையே; அலர் வாய்<br>
      அம்பல் ஊரும் அவனொடு மொழியும்;<br>
      சாய் இறைத் திரண்ட தோள் பாராட்டி,<br>
      யாயும், 'அவனே' என்னும்; யாமும், 15
    </p>
    <p>
      'வல்லே வருக, வரைந்த நாள்!' என,<br>
      நல் இறை மெல் விரல் கூப்பி,<br>
      இல் உறை கடவுட்கு ஆக்குதும், பலியே!<br>
      இரவுக்குறிக்கண் தலைமகன் சிறைப்புறமாக,
    </p>
    <p>
      <strong>தோழி தலைமகட்குச் சொல்லுவாளாய்ச் சொல்லியது; தலைமகன் பிரிவின்கண் தோழிக்குத் தலைமகள்<br>
      சொல்லியதூஉம் ஆம். - தொல் கபிலன்</strong>
    </p>
    <h2>
      283 பாலை
    </h2>
    <p>
      நல் நெடுங் கதுப்பொடு பெருந் தோள் நீவி,<br>
      நின் இவண் ஒழிதல் அஞ்சிய என்னினும்,<br>
      செலவு தலைக்கொண்ட பெரு விதுப்பு உறுவி<br>
      பல் கவர் மருப்பின் முது மான் போக்கி,<br>
      சில் உணாத் தந்த சீறூர்ப் பெண்டிர் 5
    </p>
    <p>
      திரிவயின், தெவுட்டும் சேண் புலக் குடிஞைப்<br>
      பைதல் மென் குரல் ஐது வந்து இசைத்தொறும்,<br>
      போகுநர் புலம்பும் ஆறே ஏகுதற்கு<br>
      அரிய ஆகும் என்னாமை, கரி மரம்<br>
      கண் அகை இளங் குழை கால்முதல் கவினி, 10
    </p>
    <p>
      விசும்புடன் இருண்டு, வெம்மை நீங்க,<br>
      பசுங் கண் வானம் பாய் தளி பொழிந்தென,<br>
      புல் நுகும்பு எடுத்த நல் நெடுங் கானத்து,<br>
      ஊட்டுறு பஞ்சிப் பிசிர் பரந்தன்ன<br>
      வண்ண மூதாய் தண் நிலம் வரிப்ப, 15
    </p>
    <p>
      இனிய ஆகுக தணிந்தே<br>
      இன்னா நீப்பின் நின்னொடு செலற்கே.
    </p>
    <p>
      <strong>உடன்போக்கு வலித்த தோழி தலைமகற்குச்<br>
      சொல்லியது. - மதுரை மருதன் இளநாகனார்</strong>
    </p>
    <h2>
      284 முல்லை
    </h2>
    <p>
      சிறியிலை நெல்லிக் காய் கண்டன்ன<br>
      குறு விழிக் கண்ண கூரல் அம் குறு முயல்<br>
      முடந்தை வரகின் வீங்கு பீள் அருந்துபு,<br>
      குடந்தை அம் செவிய கோட் பவர் ஒடுங்கி,<br>
      இன் துயில் எழுந்து, துணையொடு போகி, 5
    </p>
    <p>
      முன்றில் சிறு நிறை நீர் கண்டு உண்ணும்<br>
      புன் புலம் தழீஇய பொறைமுதல் சிறு குடி,<br>
      தினைக் கள் உண்ட தெறி கோல் மறவர்,<br>
      விசைத்த வில்லர், வேட்டம் போகி,<br>
      முல்லைப் படப்பைப் புல்வாய் கெண்டும் 10
    </p>
    <p>
      காமர் புறவினதுவே காமம்<br>
      நம்மினும் தான் தலைமயங்கிய<br>
      அம் மா அரிவை உறைவு இன் ஊரே.
    </p>
    <p>
      <strong>வினை முற்றிய தலைமகன் தேர்ப்பாகற்குச்<br>
      சொல்லியது; தன் நெஞ்சிற்குச் சொல்லியதூஉம் ஆம். - இடைக்காடனார்</strong>
    </p>
    <h2>
      285 பாலை
    </h2>
    <p>
      'ஒழியச் சென்மார், செல்ப' என்று, நாம்<br>
      அழி படர் உழக்கும் அவல நெஞ்சத்து<br>
      எவ்வம் இகந்து சேண் அகல, வை எயிற்று<br>
      ஊன் நசைப் பிணவின் உறு பசி களைஇயர்,<br>
      காடு தேர் மடப் பிணை அலற, கலையின் 5
    </p>
    <p>
      ஓடு குறங்கு அறுத்த செந்நாய் ஏற்றை<br>
      வெயில் புலந்து இளைக்கும் வெம்மைய, பயில் வரி<br>
      இரும் புலி வேங்கைக் கருந் தோல் அன்ன<br>
      கல் எடுத்து எறிந்த பல் கிழி உடுக்கை<br>
      உலறு குடை வம்பலர் உயர் மரம் ஏறி, 10
    </p>
    <p>
      ஏறு வேட்டு எழுந்த இனம் தீர் எருவை<br>
      ஆடு செவி நோக்கும் அத்தம், பணைத் தோள்<br>
      குவளை உண்கண் இவளும் நம்மொடு<br>
      வரூஉம் என்றனரே, காதலர்;<br>
      வாராய் தோழி! முயங்குகம், பலவே. 15
    </p>
    <p>
      <strong>உடன்போக்கு உடன்படுவித்த தோழி<br>
      தலைமகட்குச் சொல்லியது. - காவிரிப்பூம் பட்டினத்துக் காரிக்கண்ணனார்</strong>
    </p>
    <h2>
      286 மருதம்
    </h2>
    <p>
      வெள்ளி விழுத் தொடி மென் கருப்பு உலக்கை,<br>
      வள்ளி நுண் இடை வயின் வயின் நுடங்க;<br>
      மீன் சினை அன்ன வெண் மணல் குவைஇ,<br>
      காஞ்சி நீழல், தமர் வளம் பாடி,<br>
      ஊர்க் குறுமகளிர் குறுவழி, விறந்த 5
    </p>
    <p>
      வராஅல் அருந்திய சிறு சிரல் மருதின்<br>
      தாழ் சினை உறங்கும் தண் துறை ஊர!<br>
      விழையா உள்ளம் விழையும் ஆயினும்,<br>
      என்றும், கேட்டவை தோட்டி ஆக மீட்டு, ஆங்கு,<br>
      அறனும் பொருளும் வழாமை நாடி, 10
    </p>
    <p>
      தற் தகவு உடைமை நோக்கி, மற்று அதன்<br>
      பின் ஆகும்மே, முன்னியது முடித்தல்;<br>
      அனைய, பெரியோர் ஒழுக்கம்; அதனால்,<br>
      அரிய பெரியோர்த் தெரியுங்காலை,<br>
      நும்மோர் அன்னோர் மாட்டும், இன்ன 15
    </p>
    <p>
      பொய்யொடு மிடைந்தவை தோன்றின்,<br>
      மெய் யாண்டு உளதோ, இவ் உலகத்தானே?<br>
      'வரைந்து எய்துவல்' என்று நீங்கும்<br>
      தலைமகன், 'தலைமகளை ஆற்றுவித்துக் கொண் டிருத்தல் வேண்டும்' என்று தோழியைக்
    </p>
    <p>
      <strong>கைப்பற்றினாற்கு, கைப்பற்றியது தன்னைத தொட்டுச் சூளுறுவானாகக் கருதி, சொல்லியது. -<br>
      ஓரம்போகியார்</strong>
    </p>
    <h2>
      287 பாலை
    </h2>
    <p>
      தொடி அணி முன்கைத் தொகு விரல் குவைஇ,<br>
      படிவ நெஞ்சமொடு பகல் துணை ஆக,<br>
      நோம்கொல்? அளியள் தானே! தூங்கு நிலை,<br>
      மரை ஏறு சொறிந்த, மாத் தாட் கந்தின்<br>
      சுரை இவர் பொதியில் அம் குடிச் சீறூர் 5
    </p>
    <p>
      நாட் பலி மறந்த நரைக் கண் இட்டிகை,<br>
      புரிசை மூழ்கிய பொரி அரை ஆலத்து<br>
      ஒரு தனி நெடு வீழ் உதைத்த கோடை<br>
      துணைப் புறா இரிக்கும் தூய் மழை நனந்தலை,<br>
      கணைக் கால் அம் பிணை ஏறு புறம் நக்க, 10
    </p>
    <p>
      ஒல்கு நிலை யாஅத்து ஓங்கு சினை பயந்த<br>
      அல்குறு வரி நிழல் அசையினம் நோக்க,<br>
      அரம்பு வந்து அலைக்கும் மாலை,<br>
      நிரம்பா நீள் இடை வருந்துதும் யாமே.
    </p>
    <p>
      <strong>பிரிந்து போகாநின்ற தலைமகன், இடைச்<br>
      சுரத்து நின்று, தன் நெஞ்சிற்குச் சொல்லியது. - குடவாயிற்கீரத்தனார்</strong>
    </p>
    <h2>
      288 குறிஞ்சி
    </h2>
    <p>
      சென்மதி; சிறக்க, நின் உள்ளம்! நின் மலை<br>
      ஆரம் நீவிய அம் பகட்டு மார்பினை,<br>
      சாரல் வேங்கைப் படு சினைப் புதுப் பூ<br>
      முருகு முரண் கொள்ளும் உருவக் கண்ணியை,<br>
      எரி தின் கொல்லை இறைஞ்சிய ஏனல், 5
    </p>
    <p>
      எவ்வம் கூரிய, வைகலும் வருவோய்!<br>
      கனி முதிர் அடுக்கத்து எம் தனிமை காண்டலின்,<br>
      எண்மை செய்தனை ஆகுவை நண்ணிக்<br>
      கொடியோர் குறுகும் நெடி இருங் குன்றத்து,<br>
      இட்டு ஆறு இரங்கும் விட்டு ஒளிர் அருவி 10
    </p>
    <p>
      அரு வரை இழிதரும் வெரு வரு படாஅர்க்<br>
      கயந் தலை மந்தி உயங்கு பசி களைஇயர்,<br>
      பார்ப்பின் தந்தை பழச் சுளை தொடினும்,<br>
      நனி நோய் ஏய்க்கும் பனி கூர் அடுக்கத்து,<br>
      மகளிர் மாங்காட்டு அற்றே துகள் அறக் 15
    </p>
    <p>
      கொந்தொடு உதிர்த்த கதுப்பின்,<br>
      அம் தீம் கிளவித் தந்தை காப்பே.
    </p>
    <p>
      <strong>பகற்குறிக்கண் தோழி செறிப்பு அறிவுறீஇ<br>
      வரைவு கடாயது. - விற்றூற்று மூதெயினனார்</strong>
    </p>
    <h2>
      289 பாலை
    </h2>
    <p>
      சிலை ஏறட்ட கணை வீழ் வம்பலர்<br>
      உயர் பதுக்கு இவர்ந்த ததர் கொடி அதிரல்<br>
      நெடு நிலை நடுகல் நாட் பலிக் கூட்டும்<br>
      சுரனிடை விலங்கிய மரன் ஓங்கு இயவின்,<br>
      வந்து, வினை வலித்த நம்வயின், என்றும், 5
    </p>
    <p>
      தெருமரல் உள்ளமொடு வருந்தல் ஆனாது,<br>
      நெகிழா மென் பிணி வீங்கிய கை சிறிது<br>
      அவிழினும், உயவும் ஆய் மடத் தகுவி<br>
      சேண் உறை புலம்பின் நாள் முறை இழைத்த<br>
      திண் சுவர் நோக்கி, நினைந்து, கண் பனி, 10
    </p>
    <p>
      நெகிழ் நூல் முத்தின், முகிழ் முலைத் தெறிப்ப,<br>
      மை அற விரிந்த படை அமை சேக்கை<br>
      ஐ மென் தூவி அணை சேர்பு அசைஇ,<br>
      மையல் கொண்ட மதன் அழி இருக்கையள்<br>
      பகுவாய்ப் பல்லி படுதொறும் பரவி, 15
    </p>
    <p>
      'நல்ல கூறு' என நடுங்கி,<br>
      புல்லென் மாலையொடு பொரும்கொல் தானே?
    </p>
    <p>
      <strong>பிரிந்து போகாநின்ற தலைமகன் தன்<br>
      நெஞ்சிற்குச் சொல்லியது. - எயினந்தை மகன் இளங்கீரனார்</strong>
    </p>
    <h2>
      290 நெய்தல்
    </h2>
    <p>
      குடுமிக் கொக்கின் பைங் காற் பேடை,<br>
      இருஞ் சேற்று அள்ளல் நாட் புலம் போகிய<br>
      கொழு மீன் வல்சிப் புன் தலைச் சிறாஅர்,<br>
      நுண் ஞாண் அவ் வலைச் சேவல் பட்டென,<br>
      அல்குறு பொழுதின் மெல்கு இரை மிசையாது, 5
    </p>
    <p>
      பைதல் பிள்ளை தழீஇ, ஒய்யென,<br>
      அம் கண் பெண்ணை அன்புற நரலும்<br>
      சிறு பல் தொல் குடிப் பெரு நீர்ச் சேர்ப்பன்,<br>
      கழி சேர் புன்னை அழி பூங் கானல்,<br>
      தணவா நெஞ்சமொடு தமியன் வந்து, நம் 10
    </p>
    <p>
      மணவா முன்னும் எவனோ தோழி!<br>
      வெண் கோட்டு யானை விறற் போர்க் குட்டுவன்<br>
      தெண் திரைப் பரப்பின் தொண்டி முன்துறை,<br>
      சுரும்பு உண மலர்ந்த பெருந் தண் நெய்தல்<br>
      மணி ஏர் மாண் நலம் ஒரீஇ, 15
    </p>
    <p>
      பொன் நேர் வண்ணம் கொண்ட என் கண்ணே?
    </p>
    <p>
      <strong>இரவுக்குறிக்கண் தலைமகன்<br>
      சிறைப்புறத்தானாக, தோழிக்குச் சொல்லுவாளாய்,தலைமகள் சொல்லியது. - நக்கீரர்</strong>
    </p>
    <h2>
      291 பாலை
    </h2>
    <p>
      வானம் பெயல் வளம் கரப்ப, கானம்<br>
      உலறி இலை இலவாக, பல உடன்<br>
      ஏறுடை ஆயத்து இனம் பசி தெறுப்ப,<br>
      கயன் அற வறந்த கோடையொடு நயன் அறப்<br>
      பெரு வரை நிவந்த மருங்கில், கொடு வரிப் 5
    </p>
    <p>
      புலியொடு பொருது சினம் சிறந்து, வலியோடு<br>
      உரவுக் களிறு ஒதுங்கிய மருங்கில், பரூஉப் பரல்,<br>
      சிறு பல் மின்மினி கடுப்ப, எவ்வாயும்<br>
      நிறைவன இமைக்கும் நிரம்பா நீள் இடை<br>
      எருவை இருஞ் சிறை இரீஇய, விரி இணர்த் 10
    </p>
    <p>
      தாது உண் தும்பி முரல் இசை கடுப்ப,<br>
      பரியினது உயிர்க்கும் அம்பினர், வெருவர<br>
      உவலை சூடிய தலையர், கவலை<br>
      ஆர்த்து, உடன் அரும் பொருள் வவ்வலின், யாவதும்<br>
      சாத்து இடை வழங்காச் சேண் சிமை அதர 15
    </p>
    <p>
      சிறியிலை நெல்லித் தீம் சுவைத் திரள் காய்<br>
      உதிர்வன தாஅம் அத்தம் தவிர்வு இன்று,<br>
      புள்ளி அம் பிணை உணீஇய உள்ளி,<br>
      அறு மருப்பு ஒழித்த தலைய, தோல் பொதி,<br>
      மறு மருப்பு இளங் கோடு அதிரக் கூஉம் 20
    </p>
    <p>
      சுடர் தெற வருந்திய அருஞ் சுரம் இறந்து, ஆங்கு<br>
      உள்ளினை வாழிய, நெஞ்சே! போது எனப்<br>
      புலம் கமழ் நாற்றத்து இரும் பல் கூந்தல்,<br>
      நல் எழில், மழைக் கண், நம் காதலி<br>
      மெல் இறைப் பணைத்தோள் விளங்கும் மாண் கவினே. 25
    </p>
    <p>
      <strong>பொருள்வயிற் போகாநின்ற தலைமகன் இடைச்<br>
      சுரத்துத் தன் நெஞ்சிற்குச் சொல்லி யது. - பாலை பாடிய பெருங் கடுங்கோ</strong>
    </p>
    <h2>
      292 குறிஞ்சி
    </h2>
    <p>
      கூறாய், செய்வது தோழி! வேறு உணர்ந்து,<br>
      அன்னையும் பொருள் உகுத்து அலமரும்; மென் முறிச்<br>
      சிறு குளகு அருந்து, தாய் முலை பெறாஅ,<br>
      மறி கொலைப் படுத்தல் வேண்டி, வெறி புரி<br>
      ஏதில் வேலன் கோதை துயல்வரத் 5
    </p>
    <p>
      தூங்கும்ஆயின், அதூஉம் நாணுவல்;<br>
      இலங்கு வளை நெகிழ்ந்த செல்லல்; புலம் படர்ந்து,<br>
      இரவின் மேயல் மரூஉம் யானைக்<br>
      கால் வல் இயக்கம் ஒற்றி, நடு நாள்,<br>
      வரையிடைக் கழுதின் வன் கைக் கானவன் 10
    </p>
    <p>
      கடு விசைக் கவணின் எறிந்த சிறு கல்<br>
      உடு உறு கணையின் போகி, சாரல்<br>
      வேங்கை விரி இணர் சிதறி, தேன் சிதையூஉ,<br>
      பலவின் பழத்துள் தங்கும்<br>
      மலை கெழு நாடன் மணவாக்காலே! 15
    </p>
    <p>
      <strong>வெறி அச்சுறீஇ,தலைமகள் தோழிக்குச்<br>
      சொல்லியது. - கபிலர்</strong>
    </p>
    <h2>
      293 பாலை
    </h2>
    <p>
      இலை ஒழித்து உலறிய புன் தலை உலவை<br>
      வலை வலந்தனைய ஆக, பல உடன்<br>
      சிலம்பி சூழ்ந்த புலம் கெடு வைப்பின்,<br>
      துகில் ஆய் செய்கைப் பா விரிந்தன்ன<br>
      வெயில் அவிர்பு நுடங்கும் வெவ் வெங் களரி, 5
    </p>
    <p>
      குயிற் கண் அன்ன குரூஉக் காய் முற்றி,<br>
      மணிக் காசு அன்ன மால் நிற இருங் கனி,<br>
      உகாஅய் மென் சினை உதிர்வன கழியும்<br>
      வேனில் வெஞ் சுரம் தமியர் தாமே,<br>
      செல்ப என்ப தோழி! யாமே, 10
    </p>
    <p>
      பண்பு இல் கோவலர் தாய் பிரித்து யாத்த<br>
      நெஞ்சு அமர் குழவி போல, நொந்து நொந்து,<br>
      இன்னா மொழிதும் என்ப;<br>
      என் மயங்கினர்கொல், நம் காதலோரே?<br>
      பொருள்வயிற் பிரியக் கருதிய தலைமகன்
    </p>
    <p>
      <strong>குறிப்பு அறிந்து, தலைமகள் தோழிக்குச் சொல்லியது; தலைமகனால் பிரிவு உணர்த்தப்பட்ட<br>
      தோழி தலைமகட்குச் சொல்லியதூஉமாம். - காவன்முல்லைப் பூதனார்</strong>
    </p>
    <h2>
      294 முல்லை
    </h2>
    <p>
      மங்குல் மா மழை விண் அதிர்பு முழங்கி,<br>
      துள்ளுப் பெயல் கழிந்த பின்றை, புகைஉறப்<br>
      புள்ளி நுண் துவலை பூவகம் நிறைய,<br>
      காதலர்ப் பிரிந்த கையறு மகளிர்<br>
      நீர் வார் கண்ணின் கருவிளை மலர, 5
    </p>
    <p>
      துய்த் தலைப் பூவின் புதல் இவர் ஈங்கை<br>
      நெய்த் தோய்த்தன்ன நீர் நனை அம் தளிர்<br>
      இரு வகிர் ஈருளின் ஈரிய துயல்வர,<br>
      அவரைப் பைம் பூப் பயில, அகல் வயல்<br>
      கதிர் வார் காய் நெல் கட்கு இனிது இறைஞ்ச, 10
    </p>
    <p>
      சிதர் சினை தூங்கும் அற்சிர அரை நாள்,<br>
      'காய் சின வேந்தன் பாசறை நீடி,<br>
      நம் நோய் அறியா அறனிலாளர்<br>
      இந் நிலை களைய வருகுவர்கொல்?' என<br>
      ஆனாது எறிதரும் வாடையொடு 15
    </p>
    <p>
      நோனேன் தோழி! என் தனிமையானே.
    </p>
    <p>
      <strong>பருவ வரவின்கண் வற்புறுக்கும் தோழிக்குத்<br>
      தலைமகள் சொல்லியது. - கழார்க்கீரன் எயிற்றியார்</strong>
    </p>
    <h2>
      295 பாலை
    </h2>
    <p>
      நிலம் நீர் அற்று நீள் சுனை வறப்ப,<br>
      குன்று கோடு அகைய, கடுங் கதிர் தெறுதலின்,<br>
      என்றூழ் நீடிய வேய் படு நனந்தலை,<br>
      நிலவு நிற மருப்பின் பெருங் கை சேர்த்தி,<br>
      வேங்கை வென்ற வெரு வரு பணைத் தோள் 5
    </p>
    <p>
      ஓங்கல் யானை உயங்கி, மதம் தேம்பி,<br>
      பல் மர ஒரு சிறைப் பிடியொடு வதியும்<br>
      கல்லுடை அதர கானம் நீந்தி,<br>
      கடல் நீர் உப்பின் கணம் சால் உமணர்<br>
      உயங்கு பகடு உயிர்ப்ப அசைஇ, முரம்பு இடித்து 10
    </p>
    <p>
      அகல் இடம் குழித்த அகல் வாய்க் கூவல்<br>
      ஆறு செல் வம்பலர் அசை விட ஊறும்,<br>
      புடையல் அம் கழற் கால் புல்லி குன்றத்து,<br>
      நடை அருங் கானம் விலங்கி, நோன் சிலைத்<br>
      தொடை அமை பகழித் துவன்று நிலை வடுகர், 15
    </p>
    <p>
      பிழி ஆர் மகிழர், கலி சிறந்துஆர்க்கும்<br>
      மொழி பெயர் தேஎம் இறந்தனர்ஆயினும்,<br>
      பழி தீர் மாண் நலம் தருகுவர்மாதோ<br>
      மாரிப் பித்திகத்து ஈர் இதழ் புரையும்<br>
      அம் கலுழ் கொண்ட செங் கடை மழைக் கண், 20
    </p>
    <p>
      மணம் கமழ் ஐம்பால், மடந்தை! நின்<br>
      அணங்கு நிலைபெற்ற தட மென் தோளே.
    </p>
    <p>
      <strong>பிரிவிடை வேறுபட்ட தலைமகட்குத் தோழி<br>
      சொல்லியது. - மாமூலனார்</strong>
    </p>
    <h2>
      296 மருதம்
    </h2>
    <p>
      கோதை இணர, குறுங் கால், காஞ்சிப்<br>
      போது அவிழ் நறுந் தாது அணிந்த கூந்தல்,<br>
      அரி மதர் மழைக் கண், மாஅயோளொடு<br>
      நெருநையும் கமழ் பொழில் துஞ்சி, இன்றும்<br>
      பெரு நீர் வையை அவளொடு ஆடி, 5
    </p>
    <p>
      புலரா மார்பினை வந்து நின்று, எம்வயின்<br>
      கரத்தல் கூடுமோ மற்றே? பரப்பில்<br>
      பல் மீன் கொள்பவர் முகந்த இப்பி<br>
      நார் அரி நறவின் மகிழ் நொடைக் கூட்டும்<br>
      பேர் இசைக் கொற்கைப் பொருநன், வென் வேல் 10
    </p>
    <p>
      கடும் பகட்டு யானை நெடுந் தேர் செழியன்,<br>
      மலை புரை நெடு நகர்க் கூடல் நீடிய<br>
      மலிதரு கம்பலை போல,<br>
      அலர் ஆகின்று, அது பலர் வாய்ப் பட்டே.
    </p>
    <p>
      <strong>வாயில் வேண்டிச் சென்ற தலைமகற்கு வாயில்<br>
      மறுக்கும் தோழி சொல்லியது. -மதுரைப் பேராலவாயார்</strong>
    </p>
    <h2>
      297 பாலை
    </h2>
    <p>
      பானாட் கங்குலும், பெரும் புன் மாலையும்,<br>
      ஆனா நோயொடு அழி படர்க் கலங்கி,<br>
      நம்வயின் இனையும் இடும்பை கைம்மிக,<br>
      என்னை ஆகுமோ, நெஞ்சே! நம் வயின்<br>
      இருங் கவின் இல்லாப் பெரும் புன் தாடி, 5
    </p>
    <p>
      கடுங்கண், மறவர் பகழி மாய்த்தென,<br>
      மருங்குல் நுணுகிய பேஎம் முதிர் நடுகல்,<br>
      பெயர் பயம் படரத் தோன்று குயில் எழுத்து<br>
      இயைபுடன் நோக்கல்செல்லாது, அசைவுடன்<br>
      ஆறு செல் வம்பலர் விட்டனர் கழியும் 10
    </p>
    <p>
      சூர் முதல் இருந்த ஓமை அம் புறவின்,<br>
      நீர் முள் வேலிப் புலவு நாறு முன்றில்,<br>
      எழுதியன்ன கொடி படு வெருகின்<br>
      பூளை அன்ன பொங்கு மயிர்ப் பிள்ளை,<br>
      மதி சூழ் மீனின், தாய் வழிப்படூஉம் 15
    </p>
    <p>
      சிறுகுடி மறவர் சேக் கோள் தண்ணுமைக்கு<br>
      எருவைச் சேவல் இருஞ் சிறை பெயர்க்கும்<br>
      வெரு வரு கானம், நம்மொடு,<br>
      'வருவல்' என்றோள் மகிழ் மட நோக்கே?
    </p>
    <p>
      <strong>பொருள்வயிற் போகாநின்ற தலைமகன் தன்<br>
      நெஞ்சிற்குச் சொல்லியது. - மதுரை மருதன் இளநாகனார்</strong>
    </p>
    <h2>
      298 குறிஞ்சி
    </h2>
    <p>
      பயம் கெழு திருவின் பல் கதிர் ஞாயிறு<br>
      வயங்கு தொழில் தரீஇயர், வலன் ஏர்பு விளங்கி,<br>
      மல்கு கடல் தோன்றியாங்கு, மல்கு பட,<br>
      மணி மருள் மாலை, மலர்ந்த வேங்கை<br>
      ஒண் தளிர் அவிர் வரும் ஒலி கெழு பெருஞ் சினைத் 5
    </p>
    <p>
      தண் துளி அசைவளி தைவரும் நாட!<br>
      கொன்று சினம் தணியாது, வென்று முரண் சாம்பாது,<br>
      இரும் பிடித் தொழுதியின் இனம் தலைமயங்காது,<br>
      பெரும் பெயற் கடாஅம் செருக்கி, வள மலை<br>
      இருங் களிறு இயல்வரும் பெருங் காட்டு இயவின், 10
    </p>
    <p>
      ஆர் இருள் துமிய வெள் வேல் ஏந்தி,<br>
      தாழ் பூங் கோதை ஊது வண்டு இரீஇ,<br>
      மென் பிணி அவிழ்ந்த அரை நாள் இரவு, இவண்<br>
      நீ வந்ததனினும், இனிது ஆகின்றே<br>
      தூவல் கள்ளின் துனை தேர், எந்தை 15
    </p>
    <p>
      கடியுடை வியல் நகர் ஓம்பினள் உறையும்<br>
      யாய் அறிவுறுதல் அஞ்சி, பானாள்,<br>
      காவல் நெஞ்சமொடு காமம் செப்பேன்,<br>
      யான் நின் கொடுமை கூற, நினைபு ஆங்கு,<br>
      இனையல் வாழி, தோழி! நத் துறந்தவர் 20
    </p>
    <p>
      நீடலர் ஆகி வருவர், வல்லென;<br>
      கங்குல் உயவுத் துணை ஆகிய<br>
      துஞ்சாது உறைவி இவள் உவந்ததுவே!
    </p>
    <p>
      <strong>இரவுக்குறிக்கண் தலைமகற்குத் தலைமகள்<br>
      சொல்லியது. - மதுரை பண்ட வாணிகன் இளந்தேவனார்</strong>
    </p>
    <h2>
      299 பாலை
    </h2>
    <p>
      எல்லையும் இரவும், வினைவயின் பிரிந்த<br>
      முன்னம், முன் உறுபு அடைய உள்ளிய<br>
      பதி மறந்து உறைதல் வல்லினம் ஆயினும்,<br>
      அது மறந்து உறைதல் அரிது ஆகின்றே<br>
      கடு வளி எடுத்த கால் கழி தேக்கிலை 5
    </p>
    <p>
      நெடு விளிப் பருந்தின் வெறி எழுந்தாங்கு,<br>
      விசும்பு கண் புதையப் பாஅய், பல உடன்<br>
      அகல் இடம் செல்லுநர் அறிவு கெடத் தாஅய்,<br>
      கவலை கரக்கும் காடு அகல் அத்தம்,<br>
      செய் பொருள் மருங்கின் செலவு தனக்கு உரைத்தென, 10
    </p>
    <p>
      வைகு நிலை மதியம் போல, பையென,<br>
      புலம்பு கொள் அவலமொடு, புதுக் கவின் இழந்த<br>
      நலம் கெழு திருமுகம் இறைஞ்சி, நிலம் கிளையா,<br>
      நீரொடு பொருத ஈர் இதழ் மழைக் கண்<br>
      இகுதரு தெண் பனி ஆகத்து உறைப்ப, 15
    </p>
    <p>
      கால் நிலைசெல்லாது, கழி படர்க் கலங்கி,<br>
      நா நடுக்குற்ற நவிலாக் கிளவியொடு,<br>
      அறல் மருள் கூந்தலின் மறையினள்,' திறல் மாண்டு<br>
      திருந்துகமாதோ, நும் செலவு' என வெய்து உயிரா,<br>
      பருவரல் எவ்வமொடு அழிந்த 20
    </p>
    <p>
      பெரு விதுப்புறுவி பேதுறு நிலையே.
    </p>
    <p>
      <strong>இடைச் சுரத்துப் போகாநின்ற தலைமகன் தன்<br>
      நெஞ்சிற்குச் சொல்லியது. -எயினந்தை மகனார் இளங்கீரனார்</strong>
    </p>
    <h2>
      300 நெய்தல்
    </h2>
    <p>
      நாள் வலை முகந்த கோள் வல் பரதவர்<br>
      நுணங்கு மணல் ஆங்கண் உணங்கப் பெய்ம்மார்,<br>
      பறி கொள் கொள்ளையர், மறுக உக்க<br>
      மீன் ஆர் குருகின் கானல் அம் பெருந் துறை,<br>
      எல்லை தண் பொழில் சென்றென, செலீஇயர், 5
    </p>
    <p>
      தேர் பூட்டு அயர ஏஎய், வார் கோல்<br>
      செறி தொடி திருத்தி, பாறு மயிர் நீவி,<br>
      'செல் இனி, மடந்தை! நின் தோழியொடு, மனை' எனச்<br>
      சொல்லியஅளவை, தான் பெரிது கலுழ்ந்து,<br>
      தீங்கு ஆயினள் இவள்ஆயின், தாங்காது, 10
    </p>
    <p>
      நொதுமலர் போலப் பிரியின், கதுமெனப்<br>
      பிறிது ஒன்று ஆகலும் அஞ்சுவல்; அதனால்,<br>
      சேணின் வருநர் போலப் பேணா,<br>
      இருங் கலி யாணர் எம் சிறு குடித் தோன்றின்,<br>
      வல் எதிர் கொண்டு, மெல்லிதின் வினைஇ, 15
    </p>
    <p>
      'துறையும் மான்றன்று பொழுதே; சுறவும்<br>
      ஓதம் மல்கலின், மாறு ஆயினவே;<br>
      எல்லின்று; தோன்றல்! செல்லாதீம்' என,<br>
      எமர் குறை கூறத் தங்கி, ஏமுற,<br>
      இளையரும் புரவியும் இன்புற, நீயும் 20
    </p>
    <p>
      இல் உறை நல் விருந்து அயர்தல்<br>
      ஒல்லுதும், பெரும! நீ நல்குதல் பெறினே.
    </p>
    <p>
      <strong>பகற்குறி வந்து நீங்கும் தலைமகற்குத் தோழி<br>
      சொல்லியது. - உலோச்சனார் மணி மிடை பவளம் முற்றும்நித்திலக் கோவை</strong>
    </p>
    <h2>
      301 பாலை
    </h2>
    <p>
      'வறன் உறு செய்யின் வாடுபு வருந்தி,<br>
      படர் மிகப் பிரிந்தோர் உள்ளுபு நினைதல்<br>
      சிறு நனி ஆன்றிகம்' என்றி தோழி!<br>
      நல்குநர் ஒழித்த கூலிச் சில் பதம்<br>
      ஒடிவை இன்றி ஓம்பாது உண்டு, 5
    </p>
    <p>
      நீர் வாழ் முதலை ஆவித்தன்ன<br>
      ஆரை வேய்ந்த அறை வாய்ச் சகடத்து,<br>
      ஊர் இஃது என்னாஅர், தீது இல் வாழ்க்கை,<br>
      சுரமுதல் வருத்தம் மரமுதல் வீட்டி,<br>
      பாடு இன் தெண் கிணை கறங்க, காண்வர, 10
    </p>
    <p>
      குவி இணர் எருக்கின் ததர் பூங் கண்ணி<br>
      ஆடூஉச் சென்னித் தகைப்ப, மகடூஉ,<br>
      முளரித் தீயின் முழங்கு அழல் விளக்கத்துக்<br>
      களரி ஆவிரைக் கிளர் பூங் கோதை,<br>
      வண்ண மார்பின் வன முலைத் துயல்வர, 15
    </p>
    <p>
      செறி நடைப் பிடியொடு களிறு புணர்ந்தென்னக்<br>
      குறு நெடுந் தூம்பொடு முழவுப் புணர்ந்து இசைப்ப,<br>
      கார் வான் முழக்கின் நீர்மிசைத் தெவுட்டும்<br>
      தேரை ஒலியின் மாண, சீர் அமைத்து,<br>
      சில் அரி கறங்கும் சிறு பல் இயத்தொடு 20
    </p>
    <p>
      பல் ஊர் பெயர்வனர் ஆடி, ஒல்லென,<br>
      தலைப் புணர்த்து அசைத்த பல் தொகைக் கலப் பையர்,<br>
      இரும் பேர் ஒக்கல் கோடியர் இறந்த<br>
      புன் தலை மன்றம் காணின், வழி நாள்,<br>
      அழுங்கல் மூதூர்க்கு இன்னாதாகும்;<br>
      அதுவே மருவினம், மாலை; அதனால்,<br>
      காதலர் செய்த காதல்<br>
      நீடு இன்று மறத்தல் கூடுமோ, மற்றே?
    </p>
    <p>
      <strong>பிரிவிடை வேறுபட்ட தலைமகள் வற்புறுத்தும்<br>
      தோழிக்குச் சொல்லியது. - அதியன் விண்ணத்தனார்</strong>
    </p>
    <h2>
      302 குறிஞ்சி
    </h2>
    <p>
      சிலம்பில் போகிய செம் முக வாழை<br>
      அலங்கல் அம் தோடு, அசைவளி உறுதொறும்,<br>
      பள்ளி யானைப் பரூஉப் புறம் தைவரும்<br>
      நல் வரை நாடனொடு அருவி ஆடியும்,<br>
      பல் இதழ் நீலம் படு சுனைக் குற்றும், 5
    </p>
    <p>
      நறு வீ வேங்கை இன வண்டு ஆர்க்கும்<br>
      வெறி கமழ் சோலை நயந்து விளையாடலும்<br>
      அரிய போலும் காதல் அம் தோழி!<br>
      இருங் கல் அடுக்கத்து என்னையர் உழுத<br>
      கரும்பு எனக் கவினிய பெருங் குரல் ஏனல், 10
    </p>
    <p>
      கிளி பட விளைந்தமை அறிந்தும்,' செல்க' என,<br>
      நம் அவண் விடுநள் போலாள், கைம்மிகச்<br>
      சில் சுணங்கு அணிந்த, செறிந்து வீங்கு, இள முலை,<br>
      மெல் இயல் ஒலிவரும் கதுப்பொடு,<br>
      பல் கால் நோக்கும் அறன் இல் யாயே. 15
    </p>
    <p>
      <strong>பகலே சிறைப்புறமாகத் தோழி தலைமகட்குச்<br>
      சொல்லுவாளாய்ச் சொல்லியது.- மதுரை அறுவை வாணிகன் இளவேட்டனார்</strong>
    </p>
    <h2>
      303 பாலை
    </h2>
    <p>
      இடை பிறர் அறிதல் அஞ்சி, மறை கரந்து,<br>
      பேஎய் கண்ட கனவின், பல் மாண்<br>
      நுண்ணிதின் இயைந்த காமம் வென் வேல்,<br>
      மறம் மிகு தானை, பசும்பூண், பொறையன்<br>
      கார் புகன்று எடுத்த சூர் புகல் நனந்தலை 5
    </p>
    <p>
      மா இருங் கொல்லி உச்சித் தாஅய்,<br>
      ததைந்து செல் அருவியின் அலர் எழப் பிரிந்தோர்<br>
      புலம் கந்தாக இரவலர் செலினே,<br>
      வரை புரை களிற்றொடு நன் கலன் ஈயும்<br>
      உரை சால் வண் புகழ்ப் பாரி பறம்பின் 10
    </p>
    <p>
      நிரை பறைக் குரீஇயினம் காலைப் போகி,<br>
      முடங்கு புறச் செந்நெல் தரீஇயர், ஓராங்கு<br>
      இரை தேர் கொட்பின் ஆகி, பொழுது படப்<br>
      படர் கொள் மாலைப் படர்தந்தாங்கு,<br>
      வருவர் என்று உணர்ந்த, மடம் கெழு, நெஞ்சம்! 15
    </p>
    <p>
      ஐயம் தௌயரோ, நீயே; பல உடன்<br>
      வறல் மரம் பொருந்திய சிள்வீடு, உமணர்<br>
      கண நிரை மணியின், ஆர்க்கும் சுரன் இறந்து,<br>
      அழி நீர் மீன் பெயர்ந்தாங்கு, அவர்<br>
      வழி நடைச் சேறல் வலித்திசின், யானே. 20
    </p>
    <p>
      <strong>தலைமகன் பிரிவின்கண் வேட்கை மீதூர்ந்த<br>
      தலைமகள் தன் நெஞ்சிற்குச் சொல்லியது. - அவ்வையார்</strong>
    </p>
    <h2>
      304 முல்லை
    </h2>
    <p>
      இரு விசும்பு இவர்ந்த கருவி மா மழை,<br>
      நீர் செறி நுங்கின் கண் சிதர்ந்தவை போல்,<br>
      சூர் பனிப்பன்ன தண் வரல் ஆலியொடு<br>
      பரூஉப் பெயல் அழி துளி தலைஇ, வான் நவின்று,<br>
      குரூஉத் துளி பொழிந்த பெரும் புலர் வைகறை, 5
    </p>
    <p>
      செய்து விட்டன்ன செந் நில மருங்கில்,<br>
      செறித்து நிறுத்தன்ன தௌ அறல் பருகி,<br>
      சிறு மறி தழீஇய தெறிநடை மடப் பிணை,<br>
      வலம் திரி மருப்பின் அண்ணல் இரலையொடு,<br>
      அலங்கு சினைக் குருந்தின் அல்கு நிழல் வதிய, 10
    </p>
    <p>
      சுரும்பு இமிர்பு ஊத, பிடவுத் தளை அவிழ,<br>
      அரும் பொறி மஞ்ஞை ஆல, வரி மணல்<br>
      மணி மிடை பவளம் போல, அணி மிகக்<br>
      காயாஞ் செம்மல் தாஅய், பல உடன்<br>
      ஈயல் மூதாய் ஈர்ம் புறம் வரிப்ப, 15
    </p>
    <p>
      புலன் அணி கொண்ட கார் எதிர் காலை,<br>
      'ஏந்து கோட்டு யானை வேந்தன் பாசறை<br>
      வினையொடு வேறு புலத்து அல்கி, நன்றும்<br>
      அறவர்அல்லர், நம் அருளாதோர்' என,<br>
      நம் நோய் தன்வயின் அறியாள், 20
    </p>
    <p>
      எம் நொந்து புலக்கும்கொல், மாஅயோளே?
    </p>
    <p>
      <strong>பாசறைக்கண் தலைமகன் தன் நெஞ்சிற்குச்<br>
      சொல்லியது. - இடைக்காடனார்</strong>
    </p>
    <h2>
      305 பாலை
    </h2>
    <p>
      பகலினும் அகலாதாகி, யாமம்<br>
      தவல் இல் நீத்தமொடு ஐயெனக் கழிய,<br>
      தளி மழை பொழிந்த தண் வரல் வாடையொடு<br>
      பனி மீக்கூரும் பைதல் பானாள்,<br>
      பல் படை நிவந்த வறுமை இல் சேக்கை, 5
    </p>
    <p>
      பருகுவன்ன காதலொடு திருகி,<br>
      மெய் புகுவன்ன கை கவர் முயக்கத்து,<br>
      ஓர் உயிர் மாக்களும் புலம்புவர்மாதோ;<br>
      அருளிலாளர் பொருள்வயின் அகல,<br>
      எவ்வம் தாங்கிய இடும்பை நெஞ்சத்து 10
    </p>
    <p>
      யான் எவன் உளெனோ தோழி! தானே<br>
      பராரைப் பெண்ணைச் சேக்கும், கூர்வாய்,<br>
      ஒரு தனி அன்றில் உயவுக் குரல் கடைஇய,<br>
      உள்ளே கனலும் உள்ளம் மெல்லெனக்<br>
      கனை எரி பிறப்ப ஊதும் 15
    </p>
    <p>
      நினையா மாக்கள் தீம் குழல் கேட்டே?
    </p>
    <p>
      <strong>பிரிவு உணர்த்தப்பட்ட தோழிக்குத் தலைமகள்<br>
      சொல்லியது; தலைமகன் பிரிவின்கண் தோழி தலைமகட்குச் சொல்லியதூஉம் ஆம். - வடம வண்ணக்கன்<br>
      பேரிசாத்தனார்</strong>
    </p>
    <h2>
      306 மருதம்
    </h2>
    <p>
      பெரும் பெயர் மகிழ்ந! பேணாது அகன்மோ!<br>
      பரந்த பொய்கைப் பிரம்பொடு நீடிய<br>
      முட் கொம்பு ஈங்கைத் துய்த் தலைப் புது வீ<br>
      ஈன்ற மாத்தின் இளந் தளிர் வருட,<br>
      வார் குருகு உறங்கும் நீர் சூழ் வள வயல் 5
    </p>
    <p>
      கழனிக் கரும்பின் சாய்ப் புறம் ஊர்ந்து,<br>
      பழன யாமை பசு வெயில் கொள்ளும்<br>
      நெல்லுடை மறுகின் நன்னர் ஊர!<br>
      இதுவோ மற்று நின் செம்மல்? மாண்ட<br>
      மதி ஏர் ஒள் நுதல் வயங்கு இழை ஒருத்தி 10
    </p>
    <p>
      இகழ்ந்த சொல்லும் சொல்லி, சிவந்த<br>
      ஆய் இதழ் மழைக் கண் நோய் உற நோக்கி,<br>
      தண் நறுங் கமழ் தார் பரீஇயினள், நும்மொடு<br>
      ஊடினள் சிறு துனி செய்து எம்<br>
      மணல் மலி மறுகின் இறந்திசினோளே. 15
    </p>
    <p>
      <strong>தோழி தலைமகற்கு வாயில் மறுத்தது -<br>
      மதுரைக் கூலவாணிகன் சீத்தலைச் சாத்தனார்</strong>
    </p>
    <h2>
      307 பாலை
    </h2>
    <p>
      'சிறு நுதல் பசந்து, பெருந் தோள் சாஅய்,<br>
      அகல் எழில் அல்குல் அவ் வரி வாட,<br>
      பகலும் கங்குலும் மயங்கி, பையென,<br>
      பெயல் உறு மலரின் கண் பனி வார,<br>
      ஈங்கு இவள் உழக்கும்' என்னாது, வினை நயந்து, 5
    </p>
    <p>
      நீங்கல் ஒல்லுமோ ஐய! வேங்கை<br>
      அடு முரண் தொலைத்த நெடு நல் யானை<br>
      மையல் அம் கடாஅம் செருக்கி, மதம் சிறந்து,<br>
      இயங்குநர்ச் செகுக்கும் எய் படு நனந்தலை,<br>
      பெருங் கை எண்கினம் குரும்பி தேரும் 10
    </p>
    <p>
      புற்றுடைச் சுவர புதல் இவர் பொதியில்,<br>
      கடவுள் போகிய கருந் தாட் கந்தத்து<br>
      உடன் உறை பழமையின் துறத்தல்செல்லாது,<br>
      இரும் புறாப் பெடையொடு பயிரும்<br>
      பெருங் கல் வைப்பின் மலைமுதல் ஆறே? 15
    </p>
    <p>
      <strong>பிரிவு உணர்த்தப்பட்ட தோழி தலைமகனைச்<br>
      செலவு விலக்கியது. -மதுரை ஈழத்துப் பூதன் தேவனார்</strong>
    </p>
    <h2>
      308 குறிஞ்சி
    </h2>
    <p>
      உழுவையொடு உழந்த உயங்கு நடை ஒருத்தல்<br>
      நெடு வகிர் விழுப் புண் கழாஅ, கங்குல்<br>
      ஆலி அழி துளி பொழிந்த வைகறை,<br>
      வால் வெள் அருவிப் புனல் மலிந்து ஒழுகலின்,<br>
      இலங்கு மலை புதைய வெண் மழை கவைஇ, 5
    </p>
    <p>
      கலம் சுடு புகையின் தோன்றும் நாட!<br>
      இரவின் வருதல் எவனோ? பகல் வரின்,<br>
      தொலையா வேலின் வண் மகிழ் எந்தை<br>
      களிறு அணந்து எய்தாக் கல் முகை இதணத்து,<br>
      சிறு தினைப் படு கிளி எம்மொடு ஓப்பி, 10
    </p>
    <p>
      மல்லல் அறைய மலிர் சுனைக் குவளைத்<br>
      தேம் பாய் ஒண் பூ நறும் பல அடைச்சிய<br>
      கூந்தல் மெல் அணைத் துஞ்சி, பொழுது பட,<br>
      காவலர்க் கரந்து, கடி புனம் துழைஇய<br>
      பெருங் களிற்று ஒருத்தலின், பெயர்குவை, 15
    </p>
    <p>
      கருங் கோற் குறிஞ்சி, நும் உறைவு இன், ஊர்க்கே.
    </p>
    <p>
      <strong>இரவு வருவானைப் 'பகல் வருக' என்றது. -<br>
      பிசிராந்தையார்</strong>
    </p>
    <h2>
      309 பாலை
    </h2>
    <p>
      வய வாள் எறிந்து, வில்லின் நீக்கி,<br>
      பயம் நிரை தழீஇய கடுங்கண் மழவர்,<br>
      அம்பு சேண் படுத்து வன்புலத்து உய்த்தென,<br>
      தெய்வம் சேர்ந்த பராரை வேம்பில்<br>
      கொழுப்பு ஆ எறிந்து, குருதி தூஉய், 5
    </p>
    <p>
      புலவுப் புழுக்கு உண்ட வான் கண் அகல் அறை,<br>
      களிறு புறம் உரிஞ்சிய கருங் கால் இலவத்து<br>
      அரலை வெண் காழ் ஆலியின் தாஅம்<br>
      காடு மிக நெடிய என்னார், கோடியர்<br>
      பெரும் படைக் குதிரை, நல் போர், வானவன் 10
    </p>
    <p>
      திருந்து கழற் சேவடி நசைஇப் படர்ந்தாங்கு,<br>
      நாம் செலின், எவனோ தோழி! காம்பின்<br>
      வனை கழை உடைந்த கவண் விசைக் கடி இடிக்<br>
      கனை சுடர் அமையத்து வழங்கல் செல்லாது,<br>
      இரவுப் புனம் மேய்ந்த உரவுச் சின வேழம் 15
    </p>
    <p>
      தண் பெரு படாஅர் வெரூஉம்<br>
      குன்று விலங்கு இயவின், அவர் சென்ற, நாட்டே?
    </p>
    <p>
      <strong>பிரிவிடை வேறுபட்ட தலைமகளது வேறுபாடு<br>
      கண்டு வேறுபட்ட தோழிக்குத் தலைமகள் சொல்லியது. - கருவூர்க் கந்தப்பிள்ளைச் சாத்தனார்</strong>
    </p>
    <h2>
      310 நெய்தல்
    </h2>
    <p>
      கடுந் தேர் இளையரொடு நீக்கி, நின்ற<br>
      நெடுந் தகை நீர்மையை அன்றி, நீயும்,<br>
      தொழுதகு மெய்யை, அழிவு முந்துறுத்து,<br>
      பல் நாள் வந்து, பணி மொழி பயிற்றலின்,<br>
      குவளை உண்கண் கலுழ, நின்மாட்டு 5
    </p>
    <p>
      இவளும் பெரும் பேதுற்றனள்; ஓரும்<br>
      தாயுடை நெடு நகர்த் தமர் பாராட்ட,<br>
      காதலின் வளர்ந்த மாதர்ஆகலின்,<br>
      பெரு மடம் உடையரோ, சிறிதே; அதனால்,<br>
      குன்றின் தோன்றும் குவவு மணற் சேர்ப்ப! 10
    </p>
    <p>
      இன்று இவண் விரும்பாதீமோ! சென்று, அப்<br>
      பூ விரி புன்னைமீது தோன்று பெண்ணைக்<br>
      கூஉம் கண்ணஃதே தெய்ய ஆங்க<br>
      உப்பு ஒய் உமணர் ஒழுகையொடு வந்த<br>
      இளைப் படு பேடை இரிய, குரைத்து எழுந்து 15
    </p>
    <p>
      உரும் இசைப் புணரி உடைதரும்<br>
      பெருநீர் வேலி எம் சிறு நல் ஊரே.
    </p>
    <p>
      <strong>தலைமகற்குக் குறைநேர்ந்த தோழி சொல்லியது.<br>
      - நக்கீரனார்</strong>
    </p>
    <h2>
      311 பாலை
    </h2>
    <p>
      இரும் பிடிப் பரிசிலர் போலக் கடை நின்று,<br>
      அருங் கடிக் காப்பின் அகல் நகர் ஒரு சிறை,<br>
      எழுதியன்ன திண் நிலைக் கதவம்<br>
      கழுது வழங்கு அரை நாள், காவலர் மடிந்தென,<br>
      திறந்து நப் புணர்ந்து, 'நும்மின் சிறந்தோர் 5
    </p>
    <p>
      இம்மை உலகத்து இல்' எனப் பல் நாள்<br>
      பொம்மல் ஓதி நீவிய காதலொடு,<br>
      பயம் தலைப்பெயர்ந்து மாதிரம் வெம்ப,<br>
      வருவழி வம்பலர்ப் பேணி, கோவலர்<br>
      மழ விடைப் பூட்டிய குழாஅய்த் தீம் புளி 10
    </p>
    <p>
      செவி அடை தீரத் தேக்கிலைப் பகுக்கும்<br>
      புல்லி நல் நாட்டு உம்பர், செல் அருஞ்<br>
      சுரம் இறந்து ஏகினும், நீடலர்<br>
      அருள் மொழித் தேற்றி, நம் அகன்றிசினோரே.
    </p>
    <p>
      <strong>பிரிவின்கண் வேறுபட்ட தலைமகட்குத் தோழி<br>
      சொல்லியது. - மாமூலனார்</strong>
    </p>
    <h2>
      312 குறிஞ்சி
    </h2>
    <p>
      நெஞ்சு உடம்படுதலின் ஒன்று புரிந்து அடங்கி,<br>
      இரவின் வரூஉம் இடும்பை நீங்க,<br>
      வரையக் கருதும்ஆயின், பெரிது உவந்து,<br>
      ஓங்கு வரை இழிதரும் வீங்கு பெயல் நீத்தம்,<br>
      காந்தள் அம் சிறுகுடிக் கௌவை பேணாது, 5
    </p>
    <p>
      அரி மதர் மழைக் கண் சிவப்ப, நாளைப்<br>
      பெரு மலை நாடன் மார்பு புணை ஆக,<br>
      ஆடுகம் வம்மோ காதல் அம் தோழி!<br>
      வேய் பயில் அடுக்கம் புதையக் கால் வீழ்த்து,<br>
      இன் இசை முரசின் இரங்கி, ஒன்னார் 10
    </p>
    <p>
      ஓடு புறம் கண்ட, தாள் தோய் தடக் கை,<br>
      வெல் போர் வழுதி செல் சமத்து உயர்த்த<br>
      அடு புகழ் எஃகம் போல,<br>
      கொடி பட மின்னிப் பாயின்றால், மழையே!
    </p>
    <p>
      <strong>தலைமகன் சிறைப்புறமாகத் தோழி சொல்லியது;<br>
      தலைமகள் சொல்லியதூஉம் ஆம். -மதுரை மருதன் இளநாகனார்</strong>
    </p>
    <h2>
      313 பாலை
    </h2>
    <p>
      'இனிப் பிறிது உண்டோ? அஞ்சல் ஓம்பு!' என<br>
      அணிக் கவின் வளர முயங்கி, நெஞ்சம்<br>
      பிணித்தோர் சென்ற ஆறு நினைந்து, அல்கலும்,<br>
      குளித்துப் பொரு கயலின் கண் பனி மல்க,<br>
      ஐய ஆக வெய்ய உயிரா, 5
    </p>
    <p>
      இரவும் எல்லையும் படர் அட வருந்தி,<br>
      அரவு நுங்கு மதியின் நுதல் ஒளி கரப்ப,<br>
      தம் அலது இல்லா நம் இவண் ஒழிய,<br>
      பொருள் புரிந்து அகன்றனர்ஆயினும், அருள் புரிந்து,<br>
      வருவர் வாழி, தோழி! பெரிய 10
    </p>
    <p>
      நிதியம் சொரிந்த நீவி போலப்<br>
      பாம்பு ஊன் தேம்பும் வறம் கூர் கடத்திடை,<br>
      நீங்கா வம்பலர் கணை இடத் தொலைந்தோர்<br>
      வசி படு புண்ணின் குருதி மாந்தி,<br>
      ஒற்றுச் செல் மாக்களின் ஒடுங்கிய குரல, 15
    </p>
    <p>
      இல் வழிப் படூஉம் காக்கைக்<br>
      கல் உயர் பிறங்கல் மலை இறந்தோரே.
    </p>
    <p>
      <strong>பிரிவிடை வேறுபட்ட தலைமகளைத் தோழி<br>
      வற்புறுத்தியது. - பாலை பாடிய பெருங்கடுங்கோ</strong>
    </p>
    <h2>
      314 முல்லை
    </h2>
    <p>
      'நீலத்து அன்ன நீர் பொதி கருவின்,<br>
      மா விசும்பு அதிர முழங்கி, ஆலியின்<br>
      நிலம் தண்ணென்று கானம் குழைப்ப,<br>
      இனம் தேர் உழவர் இன் குரல் இயம்ப,<br>
      மறியுடை மடப் பிணை தழீஇ, புறவின் 5
    </p>
    <p>
      திரிமருப்பு இரலை பைம் பயிர் உகள,<br>
      ஆர் பெயல் உதவிய கார் செய் காலை,<br>
      நூல் நெறி நுணங்கிய கால் நவில் புரவி<br>
      கல்லெனக் கறங்கு மணி இயம்ப, வல்லோன்<br>
      வாச் செல வணக்கிய தாப் பரி நெடுந் தேர் 10
    </p>
    <p>
      ஈர்ம் புறவு இயங்கு வழி அறுப்ப, தீம் தொடைப்<br>
      பையுள் நல் யாழ் செவ்வழி பிறப்ப,<br>
      இந் நிலை வாரார்ஆயின், தம் நிலை<br>
      எவன்கொல்? பாண! உரைத்திசின், சிறிது' என,<br>
      கடவுட் கற்பின் மடவோள் கூற, 15
    </p>
    <p>
      செய் வினை அழிந்த மையல் நெஞ்சின்<br>
      துனி கொள் பருவரல் தீர, வந்தோய்!<br>
      இனிது செய்தனையால்; வாழ்க, நின் கண்ணி!<br>
      வேலி சுற்றிய வால் வீ முல்லைப்<br>
      பெருந் தார் கமழும், விருந்து ஒலி, கதுப்பின் 20
    </p>
    <p>
      இன் நகை இளையோள் கவவ,<br>
      மன்னுக, பெரும! நின் மலர்ந்த மார்பே!
    </p>
    <p>
      <strong>வினை முற்றிப் புகுந்த தலைமகற்குத் தோழி<br>
      சொல்லியது. - மதுரை அளக்கர் ஞாழார் மகனார் அம்மள்ளனார்</strong>
    </p>
    <h2>
      315 பாலை
    </h2>
    <p>
      'கூழையும் குறு நெறிக் கொண்டன; முலையும்<br>
      சூழி மென் முகம் செப்புடன் எதிரின;<br>
      பெண் துணை சான்றனள், இவள்' எனப் பல் மாண்<br>
      கண் துணை ஆக நோக்கி, நெருநையும்,<br>
      அயிர்த்தன்றுமன்னே, நெஞ்சம்; பெயர்த்தும், 5
    </p>
    <p>
      அறியாமையின் செறியேன், யானே;<br>
      பெரும் பெயர் வழுதி கூடல் அன்ன தன்<br>
      அருங் கடி வியல் நகர்ச் சிலம்பும் கழியாள்,<br>
      சேணுறச் சென்று, வறுஞ் சுனைக்கு ஒல்கி,<br>
      புறவுக் குயின்று உண்ட புன் காய் நெல்லிக் 10
    </p>
    <p>
      கோடை உதிர்த்த குவி கண் பசுங் காய்,<br>
      அறு நூல் பளிங்கின் துளைக் காசு கடுப்ப,<br>
      வறு நிலத்து உதிரும் அத்தம், கதுமென,<br>
      கூர் வேல் விடலை பொய்ப்பப் போகி,<br>
      சேக்குவள் கொல்லோதானே தேக்கின் 15
    </p>
    <p>
      அகல் இலை கவித்த புதல் போல் குரம்பை,<br>
      ஊன் புழுக்கு அயரும் முன்றில்,<br>
      கான் கெழு வாழ்நர் சிறுகுடியானே.
    </p>
    <p>
      <strong>மகட் போக்கிய தாய் சொல்லியது. -<br>
      குடவாயில் கீரத்தனார்</strong>
    </p>
    <h2>
      316 மருதம்
    </h2>
    <p>
      'துறை மீன் வழங்கும் பெரு நீர்ப் பொய்கை,<br>
      அரி மலர் ஆம்பல் மேய்ந்த நெறி மருப்பு<br>
      ஈர்ந் தண் எருமைச் சுவல் படு முது போத்து,<br>
      தூங்கு சேற்று அள்ளல் துஞ்சி, பொழுது பட,<br>
      பைந் நிண வராஅல் குறையப் பெயர்தந்து, 5
    </p>
    <p>
      குரூஉக் கொடிப் பகன்றை சூடி, மூதூர்ப்<br>
      போர் செறி மள்ளரின் புகுதரும் ஊரன்<br>
      தேர் தர வந்த, தெரிஇழை, நெகிழ் தோள்,<br>
      ஊர் கொள்கல்லா, மகளிர் தரத் தர,<br>
      பரத்தைமை தாங்கலோ இலென்' என வறிது நீ 10
    </p>
    <p>
      புலத்தல் ஒல்லுமோ? மனை கெழு மடந்தை!<br>
      அது புலந்து உறைதல் வல்லியோரே,<br>
      செய்யோள் நீங்க, சில் பதம் கொழித்து,<br>
      தாம் அட்டு உண்டு, தமியர் ஆகி,<br>
      தே மொழிப் புதல்வர் திரங்கு முலை சுவைப்ப, 15
    </p>
    <p>
      வைகுநர் ஆகுதல் அறிந்தும்,<br>
      அறியார் அம்ம, அஃது உடலுமோரே!
    </p>
    <p>
      <strong>தலைமகற்கு வாயில் நேர்ந்த தோழி தலைமகளை<br>
      நெருங்கிச் சொல்லியது. -ஓரம்போகியார்</strong>
    </p>
    <h2>
      317 பாலை
    </h2>
    <p>
      ' " மாக விசும்பின் மழை தொழில் உலந்தென,<br>
      பாஅய் அன்ன பகல் இருள் பரப்பி,<br>
      புகை நிற உருவின் அற்சிரம் நீங்க,<br>
      குவிமுகை முருக்கின் கூர் நுனை வை எயிற்று<br>
      நகை முக மகளிர் ஊட்டு உகிர் கடுக்கும் 5
    </p>
    <p>
      முதிராப் பல் இதழ் உதிரப் பாய்ந்து, உடன்<br>
      மலர் உண் வேட்கையின் சிதர் சிதர்ந்து உகுப்ப,<br>
      பொன் செய் கன்னம் பொலிய, வெள்ளி<br>
      நுண் கோல் அறை குறைந்து உதிர்வன போல,<br>
      அரவ வண்டினம் ஊதுதொறும் குரவத்து 10
    </p>
    <p>
      ஓங்கு சினை நறு வீ கோங்கு அலர் உறைப்ப,<br>
      துவைத்து எழு தும்பி, தவிர் இசை விளரி<br>
      புதைத்து விடு நரம்பின், இம்மென இமிரும்<br>
      ஆன் ஏமுற்ற காமர் வேனில்,<br>
      வெயில் அவிர் புரையும் வீ ததை மராஅத்துக் 15
    </p>
    <p>
      குயில் இடு பூசல் எம்மொடு கேட்ப<br>
      வருவேம் " என்ற பருவம் ஆண்டை<br>
      இல்லைகொல்?' என மெல்ல நோக்கி,<br>
      நினைந்தனம் இருந்தனமாக, நயந்து ஆங்கு<br>
      உள்ளிய மருங்கின் உள்ளம் போல, 20
    </p>
    <p>
      வந்து நின்றனரே காதலர்; நந் துறந்து<br>
      என்னுழியதுகொல் தானே பல் நாள்<br>
      அன்னையும் அறிவுற அணங்கி,<br>
      நல் நுதல் பாஅய பசலை நோயே?
    </p>
    <p>
      <strong>தலைமகன் வரவு உணர்ந்த தோழி தலைமகட்குச்<br>
      சொல்லியது. - வடமோதங் கிழார்</strong>
    </p>
    <h2>
      318 குறிஞ்சி
    </h2>
    <p>
      கான மான் அதர் யானையும் வழங்கும்;<br>
      வான மீமிசை உருமும் நனி உரறும்;<br>
      அரவும் புலியும் அஞ்சுதகவு உடைய;<br>
      இர வழங்கு சிறு நெறி தமியை வருதி<br>
      வரை இழி அருவிப் பாட்டொடு பிரசம் 5
    </p>
    <p>
      முழவு சேர் நரம்பின் இம்மென இமிரும்,<br>
      பழ விறல் நனந்தலைப் பய மலை நாட!<br>
      மன்றல் வேண்டினும் பெறுகுவை; ஒன்றோ<br>
      இன்று தலையாக வாரல்; வரினே,<br>
      ஏம் உறு துயரமொடு யாம் இவண் ஒழிய, 10
    </p>
    <p>
      எக் கண்டு பெயருங் காலை, யாழ நின்<br>
      கல் கெழு சிறுகுடி எய்திய பின்றை,<br>
      ஊதல் வேண்டுமால் சிறிதே வேட்டொடு<br>
      வேய் பயில் அழுவத்துப் பிரிந்த நின்<br>
      நாய் பயிர் குறி நிலை கொண்ட கோடே! 15
    </p>
    <p>
      <strong>இரவுக்குறி வந்த தலைமகனை வரவு விலக்கி<br>
      வரைவு கடாயது. - கபிலர்</strong>
    </p>
    <h2>
      319 பாலை
    </h2>
    <p>
      மணி வாய்க் காக்கை மா நிறப் பெருங் கிளை<br>
      பிணி வீழ் ஆலத்து அலங்கு சினை ஏறி,<br>
      கொடு வில் எயினர் குறும்பிற்கு ஊக்கும்<br>
      கடு வினை மறவர் வில்லிடத் தொலைந்தோர்<br>
      படு பிணம் கவரும் பாழ் படு நனந்தலை, 5
    </p>
    <p>
      அணங்கு என உருத்த நோக்கின், ஐயென<br>
      நுணங்கிய நுசுப்பின், நுண் கேழ் மாமை,<br>
      பொன் வீ வேங்கைப் புது மலர் புரைய<br>
      நல் நிறத்து எழுந்த, சுணங்கு அணி வன முலை,<br>
      சுரும்பு ஆர் கூந்தல், பெருந் தோள், இவள்வயின் 10
    </p>
    <p>
      பிரிந்தனிர் அகறல் சூழின், அரும் பொருள்<br>
      எய்துகமாதோ நுமக்கே; கொய் தழைத்<br>
      தளிர் ஏர் அன்ன, தாங்கு அரு மதுகையள்,<br>
      மெல்லியள், இளையள், நனி பேர் அன்பினள்,<br>
      'செல்வேம்' என்னும் நும் எதிர், 15
    </p>
    <p>
      'ஒழிவேம்' என்னும் ஒண்மையோ இலளே!
    </p>
    <p>
      <strong>செலவு உணர்த்திய தலைமகற்குத் தோழி செலவு<br>
      அழுங்கச் சொல்லியது. -எருக்காட்டூர்த் தாயங்கண்ணனார்</strong>
    </p>
    <h2>
      320 நெய்தல்
    </h2>
    <p>
      ஓங்கு திரைப் பரப்பின் வாங்கு விசைக் கொளீஇ,<br>
      திமிலோன் தந்த கடுங் கண் வய மீன்,<br>
      தழை அணி அல்குல் செல்வத் தங்கையர்,<br>
      விழவு அயர் மறுகின் விலை எனப் பகரும்<br>
      கானல் அம் சிறுகுடி, பெரு நீர்ச் சேர்ப்ப! 5
    </p>
    <p>
      மலர் ஏர் உண்கண் எம் தோழி எவ்வம்<br>
      அலர் வாய் நீங்க, நீ அருளாய் பொய்ப்பினும்,<br>
      நெடுங் கழி துழைஇய குறுங் கால் அன்னம்<br>
      அடும்பு அமர் எக்கர் அம் சிறை உளரும்,<br>
      தடவு நிலைப் புன்னைத் தாது அணி, பெருந் துறை 10
    </p>
    <p>
      நடுங்கு அயிர் போழ்ந்த கொடுஞ்சி நெடுந் தேர்<br>
      வண்டற் பாவை சிதைய வந்து, நீ<br>
      தோள் புதிது உண்ட ஞான்றை,<br>
      சூளும் பொய்யோ, கடல் அறி கரியே?
    </p>
    <p>
      <strong>பகற்குறிக்கண் வந்த தலைமகனைத் தோழி வரைவு<br>
      கடாயது. - மதுரைக் கூலவாணிகன் சீத்தலைச் சாத்தனார்</strong>
    </p>
    <h2>
      321 பாலை
    </h2>
    <p>
      பசித்த யானைப் பழங்கண் அன்ன<br>
      வறுஞ் சுனை முகந்த கோடைத் தௌ விளி<br>
      விசித்து வாங்கு பறையின் விடரகத்து இயம்ப,<br>
      கதிர்க் கால் அம் பிணை உணீஇய, புகல் ஏறு<br>
      குதிர்க் கால் இருப்பை வெண் பூ உண்ணாது, 5
    </p>
    <p>
      ஆண் குரல் விளிக்கும் சேண் பால் வியன் சுரைப்<br>
      படு மணி இன நிரை உணீஇய, கோவலர்<br>
      விடு நிலம் உடைத்த கலுழ் கண் கூவல்,<br>
      கன்றுடை மடப் பிடி களிறொடு தடவரும்<br>
      புன் தலை மன்றத்து அம் குடிச் சீறூர், 10
    </p>
    <p>
      துணையொடு துச்சில் இருக்கும்கொல்லோ?<br>
      கணையோர் அஞ்சாக் கடுங்கண் காளையொடு<br>
      எல்லி முன்னுறச் செல்லும்கொல்லோ?<br>
      எவ் வினை செயுங்கொல்? நோகோ யானே!<br>
      அரி பெய்து பொதிந்த தெரி சிலம்பு கழீஇ, 15
    </p>
    <p>
      யாய் அறிவுறுதல் அஞ்சி,<br>
      வேய் உயர் பிறங்கல் மலை இறந்தோளே.
    </p>
    <p>
      <strong>மகட் போக்கிய செவிலி சொல்லியது. -<br>
      கயமனார்</strong>
    </p>
    <h2>
      322 குறிஞ்சி
    </h2>
    <p>
      வயங்கு வெயில் ஞெமியப் பாஅய், மின்னு வசிபு,<br>
      மயங்கு துளி பொழிந்த பானாட் கங்குல்;<br>
      ஆராக் காமம் அடூஉ நின்று அலைப்ப,<br>
      இறு வரை வீழ்நரின் நடுங்கி, தெறுவர,<br>
      பாம்பு எறி கோலின் தமியை வைகி, 5
    </p>
    <p>
      தேம்புதிகொல்லோ? நெஞ்சே! உரும் இசைக்<br>
      களிறு கண்கூடிய வாள் மயங்கு ஞாட்பின்,<br>
      ஒளிறு வேற் தானைக் கடுந் தேர்த் திதியன்<br>
      வரு புனல் இழிதரு மரம் பயில் இறும்பில், 10
    </p>
    <p>
      பிறை உறழ் மருப்பின், கடுங் கண், பன்றிக்<br>
      குறை ஆர் கொடுவரி குழுமும் சாரல்,<br>
      அறை உறு தீம் தேன் குறவர் அறுப்ப<br>
      முயலுநர் முற்றா ஏற்று அரு நெடுஞ் சிமை,<br>
      புகல் அரும், பொதியில் போலப் 15
    </p>
    <p>
      பெறல் அருங்குரையள், எம் அணங்கியோளே!
    </p>
    <p>
      <strong>அல்லகுறிப்பட்டுப் போகின்ற தலைமகன் தன்<br>
      நெஞ்சிற்குச் சொல்லியது. - பரணர்</strong>
    </p>
    <h2>
      323 பாலை
    </h2>
    <p>
      இம்மென் பேர் அலர், இவ் ஊர், நம்வயின்<br>
      செய்வோர் ஏச் சொல் வாட, காதலர்<br>
      வருவர் என்பது வாய்வதாக,<br>
      ஐய, செய்ய, மதன் இல, சிறிய நின்<br>
      அடி நிலன் உறுதல் அஞ்சி, பையத் 5
    </p>
    <p>
      தடவரல் ஒதுக்கம் தகைகொள இயலி,<br>
      காணிய வம்மோ? கற்பு மேம்படுவி!<br>
      பலவுப் பல தடைஇய வேய் பயில் அடுக்கத்து,<br>
      யானைச் செல் இனம் கடுப்ப, வானத்து<br>
      வயங்கு கதிர் மழுங்கப் பாஅய், பாம்பின் 10
    </p>
    <p>
      பை பட இடிக்கும் கடுங் குரல் ஏற்றொடு<br>
      ஆலி அழி துளி தலைஇக்<br>
      கால் வீழ்த்தன்று, நின் கதுப்பு உறழ் புயலே!
    </p>
    <p>
      <strong>பிரிவின்கண் வேறுபட்ட தலைமகளைத் தோழி<br>
      வற்புறுத்தியது. - பறநாட்டுப் பெருங்கொற்றனார்</strong>
    </p>
    <h2>
      324 முல்லை
    </h2>
    <p>
      விருந்தும் பெறுகுநள் போலும், திருந்து இழைத்<br>
      தட மென் பணைத் தோள், மட மொழி அரிவை<br>
      தளிர் இயல் கிள்ளை இனி தினின் எடுத்த<br>
      வளராப் பிள்ளைத் தூவி அன்ன,<br>
      உளர் பெயல் வளர்த்த, பைம் பயிர்ப் புறவில் 5
    </p>
    <p>
      பறைக் கண் அன்ன நிறைச் சுனை தோறும்<br>
      துளி படு மொக்குள் துள்ளுவன சால,<br>
      தொளி பொரு பொகுட்டுத் தோன்றுவன மாய,<br>
      வளி சினை உதிர்த்தலின், வெறி கொள்பு தாஅய்,<br>
      சிரற் சிறகு ஏய்ப்ப அறற்கண் வரித்த 10
    </p>
    <p>
      வண்டு உண் நறு வீ துமித்த நேமி<br>
      தண் நில மருங்கில் போழ்ந்த வழியுள்,<br>
      நிரை செல் பாம்பின் விரைபு நீர் முடுக,<br>
      செல்லும், நெடுந்தகை தேரே<br>
      முல்லை மாலை நகர் புகல் ஆய்ந்தே! 15
    </p>
    <p>
      <strong>வினை முற்றிய தலைமகன் கருத்து உணர்ந்து<br>
      உழையர் சொல்லியது. -ஒக்கூர் மாசாத்தியார்</strong>
    </p>
    <h2>
      325 பாலை
    </h2>
    <p>
      அம்ம! வாழி, தோழி! காதலர்,<br>
      'வெண் மணல் நிவந்த பொலங் கடை நெடு நகர்,<br>
      நளி இருங் கங்குல் புணர் குறி வாய்த்த<br>
      களவும் கைம்மிக அலர்ந்தன்று; அன்னையும்<br>
      உட்கொண்டு ஓவாள் காக்கும்; பின் பெரிது 5
    </p>
    <p>
      இவண் உறைபு எவனோ? அளியள்!' என்று அருளி,<br>
      'ஆடு நடைப் பொலிந்த புகற்சியின், நாடு கோள்<br>
      அள்ளனைப் பணித்த அதியன் பின்றை,<br>
      வள் உயிர் மாக் கிணை கண் அவிந்தாங்கு,<br>
      மலை கவின் அழிந்த கனை கடற்று அருஞ் சுரம் 10
    </p>
    <p>
      வெய்யமன்ற; நின் வை எயிறு உணீஇய,<br>
      தண் மழை ஒரு நாள் தலையுக! ஒள் நுதல்,<br>
      ஒல்கு இயல், அரிவை! நின்னொடு செல்கம்;<br>
      சில் நாள் ஆன்றனைஆக' என, பல் நாள்,<br>
      உலைவு இல் உள்ளமொடு வினை வலி உறீஇ, 15
    </p>
    <p>
      எல்லாம் பெரும் பிறிதாக, வடாஅது,<br>
      நல் வேற் பாணன் நல் நாட்டு உள்ளதை,<br>
      வாள் கண் வானத்து என்றூழ் நீள் இடை,<br>
      ஆள் கொல் யானை அதர் பார்த்து அல்கும்<br>
      சோலை அத்தம் மாலைப் போகி, 20
    </p>
    <p>
      ஒழியச் சென்றோர்மன்ற;<br>
      பழி எவன் ஆம்கொல், நோய் தரு பாலே?
    </p>
    <p>
      <strong>கொண்டு நீங்கக் கருதி ஒழிந்த தலைமகன்<br>
      பிரிவின்கண் தலைமகள் தோழிக்குச் சொல்லியது. - மாமூலனார்</strong>
    </p>
    <h2>
      326 மருதம்
    </h2>
    <p>
      ஊரல் அவ் வாய் உருத்த தித்தி,<br>
      பேர் அமர் மழைக் கண், பெருந் தோள், சிறு நுதல்,<br>
      நல்லள் அம்ம, குறுமகள் செல்வர்<br>
      கடுந் தேர் குழித்த ஞௌளல் ஆங்கண்,<br>
      நெடுங் கொடி நுடங்கும் மட்ட வாயில், 5
    </p>
    <p>
      இருங் கதிர்க் கழனிப் பெருங் கவின் அன்ன<br>
      நலம் பாராட்டி, நடை எழில் பொலிந்து,<br>
      விழவில் செலீஇயர் வேண்டும் வென் வேல்<br>
      இழை அணி யானைச் சோழர் மறவன்<br>
      கழை அளந்து அறியாக் காவிரிப் படப்பை, 10
    </p>
    <p>
      புனல் மலி புதவின், போஒர் கிழவோன்,<br>
      பழையன் ஓக்கிய வேல் போல்,
    </p>
    <p>
      <strong>பிழையல கண், அவள் நோக்கியோர் திறத்தே!<br>
      தோழி தலைமகனை வாயில் மறுத்தது. - பரணர்</strong>
    </p>
    <h2>
      327 பாலை
    </h2>
    <p>
      'இன்பமும் இடும்பையும், புணர்வும் பிரிவும்,<br>
      நன்பகல் அமையமும் இரவும் போல,<br>
      வேறு வேறு இயல ஆகி, மாறு எதிர்ந்து,<br>
      உள' என உணர்ந்தனைஆயின், ஒரூஉம்<br>
      இன்னா வெஞ் சுரம், நல் நசை துரப்ப, 5
    </p>
    <p>
      துன்னலும் தகுமோ? துணிவு இல் நெஞ்சே!<br>
      நீ செல வலித்தனைஆயின், யாவதும்<br>
      நினைதலும் செய்தியோ எம்மே கனை கதிர்<br>
      ஆவி அவ் வரி நீர் என நசைஇ,<br>
      மா தவப் பரிக்கும் மரல் திரங்கு நனந்தலை, 10
    </p>
    <p>
      களர் கால் யாத்த கண் அகல் பரப்பின்<br>
      செவ் வரை கொழி நீர் கடுப்ப, அரவின்<br>
      அவ் வரி உரிவை அணவரும் மருங்கின்,<br>
      புற்று அரை யாத்த புலர் சினை மரத்த,<br>
      மைந் நிற உருவின், மணிக் கண், காக்கை 15
    </p>
    <p>
      பைந் நிணம் கவரும் படு பிணக் கவலைச்<br>
      சென்றோர் செல்புறத்து இரங்கார் கொன்றோர்,<br>
      கோல் கழிபு இரங்கும் அதர,<br>
      வேய் பயில் அழுவம் இறந்த பின்னே?
    </p>
    <p>
      <strong>பொருள் கடைக்கூட்டிய நெஞ்சினைக் கழறியது.<br>
      - மருங்கூர்ப் பாகைச் சாத்தன் பூதனார்</strong>
    </p>
    <h2>
      328 குறிஞ்சி
    </h2>
    <p>
      வழை அமல் அடுக்கத்து, வலன் ஏர்பு, வயிரியர்<br>
      முழவு அதிர்ந்தன்ன முழக்கத்து ஏறோடு,<br>
      உரவுப் பெயல் பொழிந்த நள்ளென் யாமத்து,<br>
      அரவின் பைந் தலை இடறி, பானாள்<br>
      இரவின் வந்து, எம் இடைமுலை முயங்கி, 5
    </p>
    <p>
      துனி கண் அகல அளைஇ, கங்குலின்<br>
      இனிதின் இயைந்த நண்பு, அவர் முனிதல்<br>
      தெற்று ஆகுதல் நற்கு அறிந்தனம்ஆயின்,<br>
      இலங்கு வளை நெகிழ, பரந்து படர் அலைப்ப, யாம்<br>
      முயங்குதொறும் முயங்குதொறும் உயங்க முகந்து கொண்டு 10
    </p>
    <p>
      அடக்குவம்மன்னோ தோழி! மடப் பிடி<br>
      மழை தவழ் சிலம்பில் கடுஞ்சூல் ஈன்று,<br>
      கழை தின் யாக்கை விழை களிறு தைவர,<br>
      வாழை அம் சிலம்பில் துஞ்சும்<br>
      சாரல் நாடன் சாயல் மார்பே! 15
    </p>
    <p>
      <strong>இரவுக்குறிச் சிறைப்புறமாகத் தோழி சொல்<br>
      எடுப்ப, தலைமகள் சொல்லியது. -மதுரைப் பண்ட வாணிகன் இளந்தேவனார்</strong>
    </p>
    <h2>
      329 பாலை
    </h2>
    <p>
      பூங் கணும் நுதலும் பசப்ப, நோய் கூர்ந்து,<br>
      ஈங்கு யான் வருந்தவும், நீங்குதல் துணிந்து,<br>
      வாழ்தல் வல்லுநர் ஆயின், காதலர்<br>
      குவிந்த குரம்பை அம் குடிச் சீறூர்,<br>
      படு மணி இயம்பப் பகல் இயைந்து, உமணர் 5
    </p>
    <p>
      கொடு நுகம் பிணித்த செங் கயிற்று ஒழுகைப்<br>
      பகடு அயாக் கொள்ளும் வெம் முனைத் துகள் தொகுத்து,<br>
      எறி வளி சுழற்றும் அத்தம், சிறிது அசைந்து,<br>
      ஏகுவர்கொல்லோ தாமே பாய் கொள்பு,<br>
      உறு வெரிந் ஒடிக்கும் சிறு வரிக் குரு 10
    </p>
    <p>
      நெடு நல் யானை நீர் நசைக்கு இட்ட<br>
      கை கறித்து உரறும் மை தூங்கு இறும்பில்,<br>
      புலி புக்கு ஈனும் வறுஞ் சுனை,<br>
      பனி படு சிமையப் பல் மலை இறந்தே?<br>
      பிரிவிடை வேறுபட்ட தலைமகள் தோழிக்குச்
    </p>
    <p>
      <strong>சொல்லியது; பிரிவு உணர்த்திய தோழிக்குத் தலைமகள் சொல்லியதூஉம் ஆம். - உறையூர்<br>
      முதுகூத்தனார்</strong>
    </p>
    <h2>
      330 நெய்தல்
    </h2>
    <p>
      கழிப் பூங் குற்றும், கானல் அல்கியும்,<br>
      வண்டற் பாவை வரி மணல் அயர்ந்தும்,<br>
      இன்புறப் புணர்ந்தும், இளி வரப் பணிந்தும்,<br>
      தன் துயர் வெளிப்படத் தவறி, நம் துயர்<br>
      அறியாமையின், அயர்ந்த நெஞ்சமொடு 5
    </p>
    <p>
      செல்லும், அன்னோ; மெல் அம் புலம்பன்!<br>
      செல்வோன் பெயர் புறத்து இரங்கி, முன் நின்று,<br>
      தகைஇய சென்ற என் நிறை இல் நெஞ்சம்<br>
      எய்தின்றுகொல்லோ தானே? எய்தியும்,<br>
      காமம் செப்ப, நாண் இன்றுகொல்லோ? 10
    </p>
    <p>
      உதுவ காண், அவர் ஊர்ந்த தேரே;<br>
      குப்பை வெண் மணற் குவவுமிசையானும்,<br>
      எக்கர்த் தாழை மடல்வயினானும்,<br>
      ஆய் கொடிப் பாசடும்பு பரிய ஊர்பு இழிபு,<br>
      சிறுகுடிப் பரதவர் பெருங் கடல் மடுத்த 15
    </p>
    <p>
      கடுஞ் செலல் கொடுந் திமில் போல,<br>
      நிவந்து படு தோற்றமொடு இகந்து மாயும்மே!
    </p>
    <p>
      <strong>தலைமகற்குக் குறை நேர்ந்த தோழி<br>
      தலைமகட்குத் குறை நயப்பக் கூறியது. -உலோச்சனார்</strong>
    </p>
    <h2>
      331 பாலை
    </h2>
    <p>
      நீடு நிலை அரைய செங் குழை இருப்பை,<br>
      கோடு கடைந்தன்ன, கொள்ளை வான் பூ,<br>
      ஆடு பரந்தன்ன, ஈனல் எண்கின்<br>
      தோடு சினை உரீஇ உண்ட மிச்சில்<br>
      பைங் குழைத் தழையர் பழையர் மகளிர் 5
    </p>
    <p>
      கண் திரள் நீள் அமைக் கடிப்பின் தொகுத்து,<br>
      குன்றகச் சிறுகுடி மறுகுதொறும் மறுகும்<br>
      சீறூர் நாடு பல பிறக்கு ஒழிய,<br>
      சென்றோர் அன்பு இலர் தோழி!என்றும்,<br>
      அருந் துறை முற்றிய கருங் கோட்டுச் சீறியாழ்ப் 10
    </p>
    <p>
      பாணர் ஆர்ப்ப, பல் கலம் உதவி,<br>
      நாளவை இருந்த நனை மகிழ்த் திதியன்,<br>
      வேளிரொடு பொரீஇய, கழித்த<br>
      வாள் வாய் அன்ன வறுஞ் சுரம் இறந்தே!
    </p>
    <p>
      <strong>தலைமகன் பிரிவின்கண் தோழிக்குத் தலைமகள்<br>
      சொல்லியது. - மாமூலனார்</strong>
    </p>
    <h2>
      332 குறிஞ்சி
    </h2>
    <p>
      முளை வளர் முதல மூங்கில் முருக்கி,<br>
      கிளையொடு மேய்ந்த கேழ் கிளர் யானை,<br>
      நீர் நசை மருங்கின் நிறம் பார்த்து ஒடுங்கிய,<br>
      பொரு முரண் உழுவை தொலைச்சி, கூர் நுனைக்<br>
      குருதிச் செங் கோட்டு அழி துளி கழாஅ, 5
    </p>
    <p>
      கல் முகை அடுக்கத்து மென்மெல இயலி,<br>
      செறு பகை வாட்டிய செம்மலொடு, அறு கால்<br>
      யாழ் இசைப் பறவை இமிர, பிடி புணர்ந்து,<br>
      வாழை அம் சிலம்பில் துஞ்சும் நாடன்<br>
      நின் புரை தக்க சாயலன் என, நீ 10
    </p>
    <p>
      அன்பு உரைத்து அடங்கக் கூறிய இன் சொல்<br>
      வாய்த்தன வாழி, தோழி! வேட்டோர்க்கு<br>
      அமிழ்தத்து அன்ன கமழ் தார் மார்பின்<br>
      வண்டு இடைப் படாஅ முயக்கமும்,<br>
      தண்டாக் காதலும், தலை நாள் போன்மே! 15
    </p>
    <p>
      <strong>இரவுக்குறிச் சிறைப்புறமாகத் தோழிக்குத்<br>
      தலைமகள் இயற்பட மொழிந்தது. -கபிலர்</strong>
    </p>
    <h2>
      333 பாலை
    </h2>
    <p>
      'யாஅ ஒண் தளிர் அரக்கு விதிர்த்தன்ன நின்<br>
      ஆக மேனி அம் பசப்பு ஊர,<br>
      அழிவு பெரிது உடையையாகி, அவர்வயின்<br>
      பழி தலைத்தருதல் வேண்டுதி; மொழி கொண்டு<br>
      தாங்கல் ஒல்லுமோ மற்றே; ஆங்கு நின் 5
    </p>
    <p>
      எவ்வம் பெருமை உரைப்பின்; செய் பொருள்<br>
      வயங்காதுஆயினும் பயம் கெடத் தூக்கி,<br>
      நீடலர் வாழி, தோழி! கோடையில்,<br>
      குருத்து இறுபு உக்க வருத்தம் சொலாது,<br>
      தூம்புடைத் துய்த் தலை கூம்புபு திரங்கிய, 10
    </p>
    <p>
      வேனில், வெளிற்றுப் பனை போலக் கை எடுத்து,<br>
      யானைப் பெரு நிரை வானம் பயிரும்<br>
      மலை சேண் இகந்தனர்ஆயினும், நிலை பெயர்ந்து,<br>
      நாள் இடைப்படாமை வருவர், நமர்' என,<br>
      பயம் தரு கொள்கையின் நயம் தலைதிரியா 15
    </p>
    <p>
      நின் வாய் இன் மொழி நல் வாயாக<br>
      வருவர் ஆயினோ நன்றே; வாராது,<br>
      அவணர் காதலர்ஆயினும், இவண் நம்<br>
      பசலை மாய்தல் எளிதுமன் தில்ல<br>
      சென்ற தேஎத்துச் செய் வினை முற்றி, 20
    </p>
    <p>
      மறுதரல் உள்ளத்தர்எனினும்,<br>
      குறுகு பெரு நசையொடு தூது வரப்பெறினே.
    </p>
    <p>
      <strong>பிரிவிடை வற்புறுத்தும் தோழிக்குத்<br>
      தலைமகள் சொல்லியது. - கல்லாடனார்</strong>
    </p>
    <h2>
      334 முல்லை
    </h2>
    <p>
      ஓடா நல் ஏற்று உரிவை தைஇய<br>
      ஆடு கொள் முரசம் இழுமென முழங்க,<br>
      நாடு திறை கொண்டனம்ஆயின் பாக!<br>
      பாடு இமிழ் கடலின் எழுந்த சும்மையொடு<br>
      பெருங் களிற்றுத் தடக் கை புரையக் கால் வீழ்த்து, 5
    </p>
    <p>
      இரும் பிடித் தொழுதியின் ஈண்டுவன குழீஇ,<br>
      வணங்கு இறை மகளிர் அயர்ந்தனர் ஆடும்<br>
      கழங்கு உறழ் ஆலியொடு கதழ் உறை சிதறி,<br>
      பெயல் தொடங்கின்றால், வானம்; வானின்<br>
      வயங்கு சிறை அன்னத்து நிரை பறை கடுப்ப, 10
    </p>
    <p>
      நால்கு உடன் பூண்ட கால் நவில் புரவிக்<br>
      கொடிஞ்சி நெடுந் தேர் கடும் பரி தவிராது,<br>
      இன மயில் அகவும் கார் கொள் வியன் புனத்து,<br>
      நோன் சூட்டு ஆழி ஈர் நிலம் துமிப்ப,<br>
      ஈண்டே காணக் கடவுமதி பூங் கேழ்ப் 15
    </p>
    <p>
      பொலிவன அமர்த்த உண்கண்,<br>
      ஒலி பல் கூந்தல் ஆய் சிறு நுதலே!
    </p>
    <p>
      <strong>வினை முற்றிய தலைமகன் தேர்ப்பாகற்குச்<br>
      சொல்லியது. - மதுரைக் கூத்தனார்</strong>
    </p>
    <h2>
      335 பாலை
    </h2>
    <p>
      இருள் படு நெஞ்சத்து இடும்பை தீர்க்கும்<br>
      அருள் நன்கு உடையர்ஆயினும் ஈதல்<br>
      பொருள் இல்லோர்க்கு அஃது இயையாதுஆகுதல்<br>
      யானும் அறிவென்மன்னே; யானை தன்<br>
      கொல் மருப்பு ஒடியக் குத்தி, சினம் சிறந்து, 5
    </p>
    <p>
      இன்னா வேனில் இன் துணை ஆர,<br>
      முளி சினை மராஅத்துப் பொளி பிளந்து ஊட்ட,<br>
      புலம்பு வீற்றிருந்த நிலம் பகு வெஞ் சுரம்<br>
      அரிய அல்லமன், நமக்கே விரி தார்<br>
      ஆடு கொள் முரசின் அடு போர்ச் செழியன் 10
    </p>
    <p>
      மாட மூதூர் மதிற்புறம் தழீஇ,<br>
      நீடு வெயில் உழந்த குறியிறைக் கணைக் கால்,<br>
      தொடை அமை பன் மலர்த் தோடு பொதிந்து யாத்த<br>
      குடை ஓரன்ன கோள் அமை எருத்தின்<br>
      பாளை பற்று அழிந்து ஒழிய, புறம் சேர்பு, 15
    </p>
    <p>
      வாள் வடித்தன்ன வயிறுடைப் பொதிய,<br>
      நாள் உறத் தோன்றிய நயவரு வனப்பின்,<br>
      ஆரத்து அன்ன அணி கிளர் புதுப் பூ<br>
      வார் உறு கவரியின் வண்டு உண விரிய,<br>
      முத்தின் அன்ன வெள் வீ தாஅய், 20
    </p>
    <p>
      அலகின் அன்ன அரி நிறத்து ஆலி<br>
      நகை நனி வளர்க்கும் சிறப்பின், தகை மிகப்<br>
      பூவொடு வளர்ந்த மூவாப் பசுங் காய்<br>
      நீரினும் இனிய ஆகி, கூர் எயிற்று<br>
      அமிழ்தம் ஊறும் செவ் வாய்,<br>
      ஒண் தொடி, குறுமகட் கொண்டனம் செலினே!
    </p>
    <p>
      <strong>தலைமகன் பொருள் கடைக்கூட்டிய நெஞ்சினைக்<br>
      கழறிச் செலவு அழுங்கியது. - மதுரைத் தத்தங் கண்ணனார்</strong>
    </p>
    <h2>
      336 மருதம்
    </h2>
    <p>
      குழற் கால் சேம்பின் கொழு மடல் அகல் இலைப்<br>
      பாசிப் பரப்பில் பறழொடு வதிந்த<br>
      உண்ணாப் பிணவின் உயக்கம் சொலிய,<br>
      நாள் இரை தரீஇய எழுந்த நீர் நாய்<br>
      வாளையொடு உழப்ப, துறை கலுழ்ந்தமையின், 5
    </p>
    <p>
      தெண் கட் தேறல் மாந்தி, மகளிர்<br>
      நுண் செயல் அம் குடம் இரீஇ, பண்பின்<br>
      மகிழ்நன் பரத்தைமை பாடி, அவிழ் இணர்க்<br>
      காஞ்சி நீழல் குரவை அயரும்<br>
      தீம் பெரும் பொய்கைத் துறை கேழ் ஊரன் 10
    </p>
    <p>
      தேர் தர வந்த நேர் இழை மகளிர்<br>
      ஏசுப என்ப, என் நலனே; அதுவே<br>
      பாகன் நெடிது உயிர் வாழ்தல் காய் சினக்<br>
      கொல் களிற்று யானை நல்கல்மாறே;<br>
      தாமும் பிறரும் உளர்போல் சேறல் 15
    </p>
    <p>
      முழவு இமிழ் துணங்கை தூங்கும் விழவின்,<br>
      யான் அவண் வாராமாறே; வரினே, வானிடைச்<br>
      சுடரொடு திரிதரும் நெருஞ்சி போல,<br>
      என்னொடு திரியானாயின், வென் வேல்<br>
      மாரி அம்பின் மழைத் தோற் சோழர் 20
    </p>
    <p>
      வில் ஈண்டு குறும்பின் வல்லத்துப் புற மிளை,<br>
      ஆரியர் படையின் உடைக, என்<br>
      நேர் இறை முன்கை வீங்கிய வளையே!
    </p>
    <p>
      <strong>நயப் புப்பரத்தை இற் பரத்தைக்குப்<br>
      பாங்காயினார் கேட்பச் சொல்லியது. - பாவைக் கொட்டிலார்</strong>
    </p>
    <h2>
      337 பாலை
    </h2>
    <p>
      'சாரல் யாஅத்து உயர் சினை குழைத்த<br>
      மாரி ஈர்ந் தளிர் அன்ன மேனி,<br>
      பேர் அமர் மழைக் கண், புலம்பு கொண்டு ஒழிய,<br>
      ஈங்குப் பிரிந்து உறைதல் இனிது அன்று; ஆகலின்<br>
      அவணது ஆக, பொருள்' என்று, உமணர் 5
    </p>
    <p>
      கண நிரை அன்ன, பல் கால், குறும்பொறை,<br>
      தூது ஒய் பார்ப்பான் மடி வெள் ஓலைப்<br>
      படையுடைக் கையர் வரு தொடர் நோக்கி,<br>
      'உண்ணா மருங்குல் இன்னோன் கையது<br>
      பொன் ஆகுதலும் உண்டு' என, கொன்னே 10
    </p>
    <p>
      தடிந்து உடன் வீழ்த்த கடுங்கண் மழவர்,<br>
      திறன் இல் சிதாஅர் வறுமை நோக்கி,<br>
      செங் கோல் அம்பினர் கைந் நொடியாப் பெயர,<br>
      கொடி விடு குருதித் தூங்கு குடர் கறீஇ,<br>
      வரி மரல் இயவின் ஒரு நரி ஏற்றை, 15
    </p>
    <p>
      வெண் பரல் இமைக்கும் கண் பறி கவலை,<br>
      கள்ளி நீழல் கதறுபு வதிய,<br>
      மழை கண்மாறிய வெங் காட்டு ஆர் இடை,<br>
      எமியம் கழிதந்தோயே பனி இருள்<br>
      பெருங் கலி வானம் தலைஇய 20
    </p>
    <p>
      இருங் குளிர் வாடையொடு வருந்துவள் எனவே!<br>
      முன்னொரு காலத்துப் பொருள்வயிற் பிரிந்து
    </p>
    <p>
      <strong>வந்த தலைமகன் பின்னும் பொருள் கடைக்கூட்டிய நெஞ்சிற்குச் சொல்லியது. - பாலை பாடிய<br>
      பெருங்கடுங்கோ</strong>
    </p>
    <h2>
      338 குறிஞ்சி
    </h2>
    <p>
      குன்று ஓங்கு வைப்பின் நாடு மீக்கூறும்<br>
      மறம் கெழு தானை அரசருள்ளும்,<br>
      அறம் கடைப்பிடித்த செங்கோலுடன், அமர்<br>
      மறம் சாய்த்து எழுந்த வலன் உயர் திணி தோள்,<br>
      பலர் புகழ் திருவின், பசும் பூட் பாண்டியன் 5
    </p>
    <p>
      அணங்குடை உயர் நிலைப் பொருப்பின் கவாஅன்,<br>
      சினை ஒள் காந்தள் நாறும் நறு நுதல்,<br>
      துணை ஈர் ஓதி மாஅயோள்வயின்,<br>
      நுண் கோல் அவிர் தொடி வண் புறம் சுற்ற<br>
      முயங்கல் இயையாதுஆயினும், என்றும், 10
    </p>
    <p>
      வயவு உறு நெஞ்சத்து உயவுத் துணையாக,<br>
      ஒன்னார் தேஎம் பாழ் பட நூறும்<br>
      துன் அருந் துப்பின் வென் வேற் பொறையன்<br>
      அகல் இருங் கானத்துக் கொல்லி போல,<br>
      தவாஅலியரோ, நட்பே! அவள்வயின் 15
    </p>
    <p>
      அறாஅலியரோ, தூதே பொறாஅர்<br>
      விண் பொரக் கழித்த திண் பிடி ஒள் வாள்,<br>
      புனிற்று ஆன் தரவின், இளையர் பெருமகன்,<br>
      தொகு போர்ச் சோழன், பொருள் மலி பாக்கத்து,<br>
      வழங்கல் ஆனாப் பெருந் துறை 20
    </p>
    <p>
      முழங்கு இரு முந்நீர்த் திரையினும் பலவே!
    </p>
    <p>
      <strong>அல்லகுறிப்பட்ட தலைமகன் தன் நெஞ்சிற்குச்<br>
      சொல்லியது. - மதுரைக் கணக்காயனார்</strong>
    </p>
    <h2>
      339 பாலை
    </h2>
    <p>
      வீங்கு விசை, பிணித்த விரை பரி, நெடுந் தேர்<br>
      நோன் கதிர் சுமந்த ஆழி ஆழ் மருங்கில்,<br>
      பாம்பு என முடுகுநீர் ஓட, கூம்பிப்<br>
      பற்று விடு விரலின் பயறு காய் ஊழ்ப்ப,<br>
      அற்சிரம் நின்றன்றால், பொழுதே; முற்பட 5
    </p>
    <p>
      ஆள்வினைக்கு எழுந்த அசைவு இல் உள்ளத்து<br>
      ஆண்மை வாங்க, காமம் தட்ப,<br>
      கவை படு நெஞ்சம்! கண்கண் அகைய,<br>
      இரு தலைக் கொள்ளி இடை நின்று வருந்தி,<br>
      ஒரு தலைப் படாஅ உறவி போன்றனம்; 10
    </p>
    <p>
      நோம்கொல்? அளியள் தானே யாக்கைக்கு<br>
      உயிர் இயைந்தன்ன நட்பின், அவ் உயிர்<br>
      வாழ்தல் அன்ன காதல்,<br>
      சாதல் அன்ன பிரிவு அரியோளே!
    </p>
    <p>
      <strong>போகாநின்ற தலைமகன் தன் நெஞ்சிற்குச்<br>
      சொல்லியது. - நரை முடி நெட்டையார்</strong>
    </p>
    <h2>
      340 நெய்தல்
    </h2>
    <p>
      பல் நாள் எவ்வம் தீர, பகல் வந்து,<br>
      புன்னை அம் பொதும்பின் இன் நிழல் கழிப்பி,<br>
      மாலை மால் கொள நோக்கி, பண் ஆய்ந்து,<br>
      வலவன் வண் தேர் இயக்க, நீயும்<br>
      செலவு விருப்புறுதல் ஒழிகதில் அம்ம 5
    </p>
    <p>
      'செல்லா நல் இசை, பொலம் பூண், திரையன்<br>
      பல் பூங் கானற் பவத்திரி அன்ன இவள்<br>
      நல் எழில் இள நலம் தொலைய, ஒல்லென,<br>
      கழியே ஓதம் மல்கின்று; வழியே<br>
      வள் எயிற்று அரவொடு வய மீன் கொட்கும்; 10
    </p>
    <p>
      சென்றோர் மன்ற; மான்றன்று பொழுது' என,<br>
      நின் திறத்து அவலம் வீட, இன்று இவண்<br>
      சேப்பின் எவனோ பூக் கேழ் புலம்ப!<br>
      பசு மீன் நொடுத்த வெண் நெல் மாஅத்<br>
      தயிர் மிதி மிதவை ஆர்த்துவம் நினக்கே; 15
    </p>
    <p>
      வடவர் தந்த வான் கேழ் வட்டம்<br>
      குட புல உறுப்பின் கூட்டுபு நிகழ்த்திய<br>
      வண்டு இமிர் நறுஞ் சாந்து அணிகுவம் திண் திமில்<br>
      எல்லுத் தொழில் மடுத்த வல் வினைப் பரதவர்<br>
      கூர் உளிக் கடு விசை மாட்டலின், பாய்பு உடன், 20
    </p>
    <p>
      கோட் சுறாக் கிழித்த கொடு முடி நெடு வலை<br>
      தண் கடல் அசைவளி எறிதொறும், வினை விட்டு,<br>
      முன்றில் தாழைத் தூங்கும்<br>
      தெண் கடற் பரப்பின், எம் உறைவு இன், ஊர்க்கே?
    </p>
    <p>
      <strong>பகற் குறிக்கண் தோழி தலைமகற்குச்<br>
      சொல்லியது. - நக்கீரர்</strong>
    </p>
    <h2>
      341 பாலை
    </h2>
    <p>
      உய் தகை இன்றால் தோழி! பைபய,<br>
      கோங்கும் கொய் குறை உற்றன; குயிலும்<br>
      தேம் பாய் மாஅத்து ஓங்கு சினை விளிக்கும்;<br>
      நாடு ஆர் காவிரிக் கோடு தோய் மலிர் நிறைக்<br>
      கழை அழி நீத்தம் சாஅய வழி நாள், 5
    </p>
    <p>
      மழை கழிந்தன்ன மாக் கால் மயங்கு அறல்,<br>
      பதவு மேயல் அருந்து துளங்கு இமில் நல் ஏறு,<br>
      மதவுடை நாக் கொடு அசை வீடப் பருகி,<br>
      குறுங் காற் காஞ்சிக் கோதை மெல் இணர்ப்<br>
      பொன் தகை நுண் தாது உறைப்ப, தொக்கு உடன், 10
    </p>
    <p>
      குப்பை வார் மணல் எக்கர்த் துஞ்சும்,<br>
      யாணர் வேனில்மன், இது<br>
      மாண் நலம் நுகரும் துணை உடையோர்க்கே?
    </p>
    <p>
      <strong>பிரிவின்கண் தோழிக்குத் தலைமகள்<br>
      சொல்லியது. - ஆவூர் மூலங்கிழார்</strong>
    </p>
    <h2>
      342 குறிஞ்சி
    </h2>
    <p>
      ஒறுப்ப ஓவலை; நிறுப்ப நில்லலை;<br>
      புணர்ந்தோர் போலப் போற்றுமதி! நினக்கு யான்<br>
      கிளைஞன் அல்லெனோ? நெஞ்சே! தெனாஅது<br>
      வெல் போர்க் கவுரியர் நல் நாட்டு உள்ளதை<br>
      மண் கொள் புற்றத்து அருப்பு உழை திறப்பின் 5
    </p>
    <p>
      ஆ கொள் மூதூர்க் கள்வர் பெருமகன்,<br>
      ஏவல் இளையர் தலைவன், மேவார்<br>
      அருங் குறும்பு எறிந்த ஆற்றலொடு, பருந்து படப்<br>
      பல் செருக் கடந்த செல் உறழ் தடக் கை,<br>
      கெடாஅ, நல் இசைத் தென்னன், தொடாஅ 10
    </p>
    <p>
      நீர் இழி மருங்கில் கல் அளைக் கரந்த அவ்<br>
      வரையரமகளிரின் அரியள்,<br>
      அவ் வரி அல்குல் அணையாக்காலே!
    </p>
    <p>
      <strong>அல்லகுறிப்பட்ட தலைமகன் தன் நெஞ்சிற்குச்<br>
      சொல்லியது. - மதுரைக் கணக்காயனார்</strong>
    </p>
    <h2>
      343 பாலை
    </h2>
    <p>
      வாங்கு அமை புரையும் வீங்கு இறைப் பணைத் தோள்,<br>
      சில் சுணங்கு அணிந்த, பல் பூண், மென் முலை,<br>
      நல் எழில், ஆகம் புல்லுதல் நயந்து,<br>
      மரம் கோள் உமண் மகன் பேரும் பருதிப்<br>
      புன் தலை சிதைத்த வன் தலை நடுகல் 5
    </p>
    <p>
      கண்ணி வாடிய மண்ணா மருங்குல்,<br>
      கூர் உளி குயின்ற கோடு மாய் எழுத்து, அவ்<br>
      ஆறு செல் வம்பலர் வேறு பயம் படுக்கும்<br>
      கண் பொரி கவலைய கானத்து ஆங்கண்,<br>
      நனந்தலை யாஅத்து அம் தளிர்ப் பெருஞ் சினை, 10
    </p>
    <p>
      இல் போல் நீழல் செல் வெயில் ஒழிமார்,<br>
      நெடுஞ் செவிக் கழுதைக் குறுங் கால் ஏற்றைப்<br>
      புறம் நிறை பண்டத்துப் பொறை அசாஅக் களைந்த<br>
      பெயர் படை கொள்ளார்க்கு உயவுத் துணை ஆகி,<br>
      உயர்ந்த ஆள்வினை புரிந்தோய்; பெயர்ந்து நின்று 15
    </p>
    <p>
      உள்ளினை வாழி, என் நெஞ்சே! கள்ளின்<br>
      மகிழின் மகிழ்ந்த அரி மதர் மழைக் கண்,<br>
      சில் மொழிப் பொலிந்த துவர் வாய்,<br>
      பல் மாண் பேதையின் பிரிந்த நீயே.
    </p>
    <p>
      <strong>தலைமகன் இடைச் சுரத்து மீளக் கருதிய<br>
      நெஞ்சினைக் கழறிப் போயது. -மதுரை மருதன் இளநாகனார்</strong>
    </p>
    <h2>
      344 முல்லை
    </h2>
    <p>
      வள மழை பொழிந்த வால் நிறக் களரி,<br>
      உளர்தரு தண் வளி உறுதொறும், நிலவு எனத்<br>
      தொகு முகை விரிந்த முடக் காற் பிடவின்,<br>
      வை ஏர் வால் எயிற்று, ஒள் நுதல், மகளிர்<br>
      கை மாண் தோணி கடுப்ப, பையென, 5
    </p>
    <p>
      மயிலினம் பயிலும் மரம் பயில் கானம்<br>
      எல் இடை உறாஅ அளவை, வல்லே,<br>
      கழல் ஒலி நாவின் தெண் மணி கறங்க,<br>
      நிழல் ஒளிப்பன்ன நிமிர் பரிப் புரவி<br>
      வயக்கு உறு கொடிஞ்சி பொலிய, வள்பு ஆய்ந்து, 10
    </p>
    <p>
      இயக்குமதி வாழியோ, கையுடை வலவ!<br>
      பயப்புறு படர் அட வருந்திய<br>
      நயப்பு இன் காதலி நகை முகம் பெறவே!
    </p>
    <p>
      <strong>வினை முற்றிய தலைமகன் தேர்ப்பாகற்குச்<br>
      சொல்லியது. - மதுரை அளக்கர் ஞாழார் மகனார் மள்ளனார்</strong>
    </p>
    <h2>
      345 பாலை
    </h2>
    <p>
      'விசும்பு தளி பொழிந்து, வெம்மை நீங்கி,<br>
      தண் பதம் படுதல் செல்க!' எனப் பல் மாண்<br>
      நாம் செல விழைந்தனமாக, 'ஓங்கு புகழ்க்<br>
      கான் அமர் செல்வி அருளலின், வெண் கால்,<br>
      பல் படைப் புரவி எய்திய தொல் இசை 5
    </p>
    <p>
      நுணங்கு நுண் பனுவற் புலவன் பாடிய<br>
      இன மழை தவழும் ஏழிற் குன்றத்து,<br>
      கருங் கால் வேங்கைச் செம் பூம் பிணையல்<br>
      ஐது ஏந்து அல்குல் யாம் அணிந்து உவக்கும்<br>
      சில் நாள் கழிக!' என்று முன் நாள் 10
    </p>
    <p>
      நம்மொடு பொய்த்தனர்ஆயினும், தம்மொடு<br>
      திருந்து வேல் இளையர் சுரும்பு உண மலைமார்,<br>
      மா முறி ஈன்று மரக் கொம்பு அகைப்ப,<br>
      உறை கழிந்து உலந்த பின்றை, பொறைய<br>
      சிறு வெள் அருவித் துவலையின் மலர்ந்த 15
    </p>
    <p>
      கருங் கால் நுணவின் பெருஞ் சினை வான் பூச்<br>
      செம் மணற் சிறு நெறி கம்மென வரிப்ப,<br>
      காடு கவின் பெறுக தோழி! ஆடு வளிக்கு<br>
      ஒல்கு நிலை இற்றி ஒரு தனி நெடு வீழ்<br>
      கல் கண் சீக்கும் அத்தம், 20
    </p>
    <p>
      அல்கு வெயில் நீழல் அசைந்தனர் செலவே!
    </p>
    <p>
      <strong>தோழிக்குத் தலைமகள் சொல்லியது. -<br>
      குடவாயிற் கீரத்தனார்</strong>
    </p>
    <h2>
      346 மருதம்
    </h2>
    <p>
      நகை நன்று அம்ம தானே இறை மிசை<br>
      மாரிச் சுதையின் ஈர்ம் புறத்து அன்ன<br>
      கூரல் கொக்கின் குறும் பறைச் சேவல்,<br>
      வெள்ளி வெண் தோடு அன்ன, கயல் குறித்து,<br>
      கள் ஆர் உவகைக் கலி மகிழ் உழவர் 5
    </p>
    <p>
      காஞ்சி அம் குறுந் தறி குத்தி, தீம் சுவை<br>
      மென் கழைக் கரும்பின் நன் பல மிடைந்து,<br>
      பெருஞ் செய் நெல்லின் பாசு அவல் பொத்தி,<br>
      வருத்திக் கொண்ட வல் வாய்க் கொடுஞ் சிறை<br>
      மீது அழி கடு நீர் நோக்கி, பைப்பயப் 10
    </p>
    <p>
      பார்வல் இருக்கும் பயம் கேழ் ஊர!<br>
      யாம் அது பேணின்றோ இலமே நீ நின்<br>
      பண் அமை நல் யாழ்ப் பாணனொடு, விசி பிணி,<br>
      மண் ஆர், முழவின் கண் அதிர்ந்து இயம்ப,<br>
      மகிழ் துணைச் சுற்றமொடு மட்டு மாந்தி, 15
    </p>
    <p>
      எம் மனை வாராயாகி, முன் நாள்,<br>
      நும் மனைச் சேர்ந்த ஞான்றை, அம் மனைக்<br>
      குறுந் தொடி மடந்தை உவந்தனள் நெடுந் தேர்,<br>
      இழை அணி யானைப் பழையன் மாறன்,<br>
      மாட மலி மறுகின் கூடல் ஆங்கண், 20
    </p>
    <p>
      வெள்ளத் தானையொடு வேறு புலத்து இறுத்த<br>
      கிள்ளி வளவன் நல் அமர் சாஅய்,<br>
      கடும் பரிப் புரவியொடு களிறு பல வவ்வி,<br>
      ஏதில் மன்னர் ஊர் கொள,<br>
      கோதை மார்பன் உவகையின் பெரிதே. 25
    </p>
    <p>
      <strong>தோழி தலைமகற்கு வாயில் மறுத்தது. -<br>
      நக்கீரர்</strong>
    </p>
    <h2>
      347 பாலை
    </h2>
    <p>
      தோளும் தொல் கவின் தொலைய, நாளும்<br>
      நலம் கவர் பசலை நல்கின்று நலிய,<br>
      சால் பெருந் தானைச் சேரலாதன்<br>
      மால் கடல் ஓட்டி, கடம்பு அறுத்து, இயற்றிய<br>
      பண் அமை முரசின் கண் அதிர்ந்தன்ன, 5
    </p>
    <p>
      கவ்வை தூற்றும் வெவ் வாய்ச் சேரி<br>
      அம்பல் மூதூர் அலர் நமக்கு ஒழிய,<br>
      சென்றனர்ஆயினும், செய்வினை அவர்க்கே<br>
      வாய்க்கதில் வாழி, தோழி! வாயாது,<br>
      மழை கரந்து ஒளித்த கழை திரங்கு அடுக்கத்து, 10
    </p>
    <p>
      ஒண் கேழ் வயப் புலி பாய்ந்தென, குவவு அடி<br>
      வெண் கோட்டு யானை முழக்கு இசை வெரீஇ,<br>
      கன்று ஒழித்து ஓடிய புன் தலை மடப் பிடி<br>
      கை தலை வைத்த மையல் விதுப்பொடு,<br>
      கெடு மகப் பெண்டிரின் தேரும் 15
    </p>
    <p>
      நெடு மர மருங்கின் மலை இறந்தோரே!
    </p>
    <p>
      <strong>தலைமகன் பிரிவின்கண் தலைமகள் தோழிக்குச்<br>
      சொல்லியது. - மாமூலனார்</strong>
    </p>
    <h2>
      348 குறிஞ்சி
    </h2>
    <p>
      என் ஆவதுகொல் தானே முன்றில்,<br>
      தேன் தேர் சுவைய, திரள் அரை, மாஅத்து,<br>
      கோடைக்கு ஊழ்த்த, கமழ் நறுந் தீம் கனி,<br>
      பயிர்ப்புறப் பலவின் எதிர்ச் சுளை அளைஇ,<br>
      இறாலொடு கலந்த, வண்டு மூசு, அரியல் 5
    </p>
    <p>
      நெடுங் கண் ஆடு அமைப் பழுநி, கடுந் திறல்<br>
      பாப்புக் கடுப்பு அன்ன தோப்பி வான் கோட்டுக்<br>
      கடவுள் ஓங்கு வரைக்கு ஓக்கி, குறவர்,<br>
      முறித் தழை மகளிர் மடுப்ப, மாந்தி,<br>
      அடுக்கல் ஏனல் இரும் புனம் மறந்துழி, 10
    </p>
    <p>
      'யானை வவ்வின தினை' என, நோனாது,<br>
      இளையரும் முதியரும் கிளையுடன் குழீஇ,<br>
      சிலை ஆய்ந்து திரிதரும் நாடன்<br>
      நிலையா நல் மொழி தேறிய நெஞ்சே?
    </p>
    <p>
      <strong>தலைமகன் சிறைப்புறத்தானாக, தோழி<br>
      சொல்லெடுப்ப, தலைமகள் சொல்லியது. -மதுரை இளம்பாலாசிரியன் சேந்தன் கூத்தனார்</strong>
    </p>
    <h2>
      349 பாலை
    </h2>
    <p>
      அரம் போழ் அவ் வளை செறிந்த முன்கை<br>
      வரைந்து தாம் பிணித்த தொல் கவின் தொலைய,<br>
      எவன் ஆய்ந்தனர்கொல் தோழி! ஞெமன்ன்<br>
      தெரி கோல் அன்ன செயிர் தீர் செம் மொழி,<br>
      உலைந்த ஒக்கல், பாடுநர் செலினே, 5
    </p>
    <p>
      உரன் மலி உள்ளமொடு முனை பாழாக,<br>
      அருங் குறும்பு எறிந்த பெருங் கல வெறுக்கை<br>
      சூழாது சுரக்கும் நன்னன் நல் நாட்டு,<br>
      எழிற் குன்றத்துக் கவாஅன், கேழ் கொள,<br>
      திருந்து அரை நிவந்த கருங் கால் வேங்கை 10
    </p>
    <p>
      எரி மருள் கவளம் மாந்தி, களிறு தன்<br>
      வரி நுதல் வைத்த வலி தேம்பு தடக் கை<br>
      கல் ஊர் பாம்பின் தோன்றும்<br>
      சொல் பெயர் தேஎத்த சுரன் இறந்தோரே?
    </p>
    <p>
      <strong>தலைமகன் பிரிவின்கண் தோழிக்குத் தலைமகள்<br>
      சொல்லியது. - மாமூலனார்</strong>
    </p>
    <h2>
      350 நெய்தல்
    </h2>
    <p>
      கழியே, சிறு குரல் நெய்தலொடு காவி கூம்ப,<br>
      எறி திரை ஓதம் தரல் ஆனாதே;<br>
      துறையே, மருங்கின் போகிய மாக் கவை மருப்பின்<br>
      இருஞ் சேற்று ஈர் அளை அலவன் நீப்ப,<br>
      வழங்குநர் இன்மையின் பாடு ஆன்றன்றே; 5
    </p>
    <p>
      கொடு நுகம் நுழைந்த கணைக் கால் அத்திரி<br>
      வடி மணி நெடுந் தேர் பூண ஏவாது,<br>
      ஏந்து எழில் மழைக் கண் இவள் குறையாகச்<br>
      சேந்தனை சென்மோ பெரு நீர்ச் சேர்ப்ப!<br>
      இலங்கு இரும் பரப்பின் எறி சுறா நீக்கி, 10
    </p>
    <p>
      வலம்புரி மூழ்கிய வான் திமிற் பரதவர்<br>
      ஒலி தலைப் பணிலம் ஆர்ப்ப, கல்லென,<br>
      கலி கெழு கொற்கை எதிர்கொள, இழிதரும்<br>
      குவவு மணல் நெடுங் கோட்டு ஆங்கண்,<br>
      உவக்காண் தோன்றும், எம் சிறு நல் ஊரே! 15
    </p>
    <p>
      <strong>பகற்குறி வந்து நீங்கும் தலைமகற்குத் தோழி<br>
      சொல்லியது. - சேந்தன் கண்ணனார்</strong>
    </p>
    <h2>
      351 பாலை
    </h2>
    <p>
      வேற்று நாட்டு உறையுள் விருப்புறப் பேணி,<br>
      பெறல் அருங் கேளிர் பின் வந்து விடுப்ப,<br>
      பொருள் அகப்படுத்த புகல் மலி நெஞ்சமொடு<br>
      குறை வினை முடித்த நிறைவு இன் இயக்கம்<br>
      அறிவுறூஉம்கொல்லோ தானே கதிர் தெற, 5
    </p>
    <p>
      கழல் இலை உகுத்த கால் பொரு தாழ் சினை,<br>
      அழல் அகைந்தன்ன அம் குழைப் பொதும்பில்,<br>
      புழல் வீ இருப்பைப் புன் காட்டு அத்தம்,<br>
      மறுதரல் உள்ளமொடு குறுக, தோற்றிய<br>
      செய் குறி ஆழி வைகல்தோறு எண்ணி, 10
    </p>
    <p>
      எழுது சுவர் நினைந்த அழுது வார் மழைக் கண்<br>
      விலங்கு வீழ் அரிப் பனி பொலங் குழைத் தெறிப்ப,<br>
      திருந்துஇழை முன்கை அணல் அசைத்து ஊன்றி,<br>
      இருந்து அணை மீது, பொருந்துழிக் கிடக்கை,<br>
      வருந்து தோள் பூசல் களையும் மருந்து என 15
    </p>
    <p>
      உள்ளுதொறு படூஉம் பல்லி,<br>
      புள்ளுத் தொழுது உறைவி செவிமுதலானே?
    </p>
    <p>
      <strong>பொருள் முற்றி மறுத்தராநின்ற தலைமகன் தன்<br>
      நெஞ்சிற்குச் சொல்லியது. -பொருந்தில் இளங்கீரனார்</strong>
    </p>
    <h2>
      352 குறிஞ்சி
    </h2>
    <p>
      'முடவு முதிர் பலவின் குடம் மருள் பெரும் பழம்<br>
      பல் கிளைத் தலைவன் கல்லாக் கடுவன்,<br>
      பாடு இமிழ் அருவிப் பாறை மருங்கின்,<br>
      ஆடு மயில் முன்னது ஆக, கோடியர்<br>
      விழவு கொள் மூதூர் விறலி பின்றை 5
    </p>
    <p>
      முழவன் போல அகப்படத் தழீஇ,<br>
      இன் துணைப் பயிரும் குன்ற நாடன்<br>
      குடி நன்கு உடையன்; கூடுநர்ப் பிரியலன்;<br>
      கெடு நா மொழியலன்; அன்பினன்' என, நீ<br>
      வல்ல கூறி, வாய்வதின் புணர்த்தோய்; 10
    </p>
    <p>
      நல்லை; காண், இனி காதல் அம் தோழீஇ!<br>
      கடும் பரிப் புரவி நெடுந் தேர் அஞ்சி,<br>
      நல் இசை நிறுத்த நயம் வரு பனுவல்,<br>
      தொல் இசை நிறீஇய உரை சால் பாண்மகன்<br>
      எண்ணு முறை நிறுத்த பண்ணினுள்ளும், 15
    </p>
    <p>
      புதுவது புனைந்த திறத்தினும்,<br>
      வதுவை நாளினும், இனியனால் எமக்கே.<br>
      வரைந்து எய்திய பின்றை மண மனக்கண் சென்ற
    </p>
    <p>
      <strong>தோழிக்குத் தலைமகள் சொல்லியது; வரைவு மலிந்து சொல்லிய தோழிக்குத் தலைமகள்<br>
      சொல்லியதூஉம் ஆம். - அஞ்சியத்தை மகள் நாகையார்</strong>
    </p>
    <h2>
      353 பாலை
    </h2>
    <p>
      ஆள்வினைப் பிரிதலும் உண்டோ? பிரியினும்,<br>
      கேள், இனி வாழிய, நெஞ்சே! நாளும்<br>
      கனவுக் கழிந்தனையவாகி, நனவின்,<br>
      நாளது செலவும், மூப்பினது வரவும்,<br>
      அரிது பெறு சிறப்பின் காமத்து இயற்கையும், 5
    </p>
    <p>
      இந் நிலை அறியாய்ஆயினும், செந் நிலை<br>
      அமை ஆடு அம் கழை தீண்டி, கல்லென<br>
      ஞெமை இலை உதிர்த்த எரி வாய்க் கோடை<br>
      நெடு வெண் களரி நீறு முகந்து சுழல,<br>
      கடு வெயில் திருகிய வேனில் வெங் காட்டு, 10
    </p>
    <p>
      உயங்கு நடை மடப் பிணை தழீஇய, வயங்கு பொறி,<br>
      அறு கோட்டு, எழிற் கலை அறுகயம் நோக்கி,<br>
      தெண் நீர் வேட்ட சிறுமையின், தழை மறந்து,<br>
      உண்நீர் இன்மையின், ஒல்குவன தளர,<br>
      மரம் நிழல் அற்ற இயவின் சுரன் இறந்து, 15
    </p>
    <p>
      உள்ளுவை அல்லையோ மற்றே உள்ளிய<br>
      விருந்து ஒழிவு அறியாப் பெருந் தண் பந்தர்,<br>
      வருந்தி வருநர் ஓம்பி, தண்ணெனத்<br>
      தாது துகள் உதிர்த்த தாழை அம் கூந்தல்<br>
      வீழ் இதழ் அலரி மெல் அகம் சேர்த்தி, 20
    </p>
    <p>
      மகிழ் அணி முறுவல் மாண்ட சேக்கை,<br>
      நம்மொடு நன் மொழி நவிலும்<br>
      பொம்மல் ஓதிப் புனையிழை குணனே?<br>
      முன் ஒரு காலத்துப் பொருள்வயிற் பிரிந்த
    </p>
    <p>
      <strong>தலைமகன் பொருள் முற்றி வந்திருந்த காலத்து, மீண்டும் பொருள் கடாவின நெஞ்சிற்குச்<br>
      சொல்லியது. - மதுரை அளக்கர ஞாழார் மகனார் மள்ளனார்</strong>
    </p>
    <h2>
      354 முல்லை
    </h2>
    <p>
      மத வலி யானை மறலிய பாசறை,<br>
      இடி உமிழ் முரசம் பொரு களத்து இயம்ப,<br>
      வென்று கொடி எடுத்தனன், வேந்தனும்; கன்றொடு<br>
      கறவைப் புல்லினம் புறவுதொறு உகள,<br>
      குழல் வாய் வைத்தனர் கோவலர், வல் விரைந்து, 5
    </p>
    <p>
      இளையர் ஏகுவனர் பரிய, விரி உளைக்<br>
      கடு நடைப் புரவி வழிவாய் ஓட,<br>
      வலவன் வள்பு வலி உறுப்ப, புலவர்<br>
      புகழ் குறி கொண்ட பொலந்தார் அகலத்து,<br>
      தண் கமழ் சாந்தம் நுண் துகள் அணிய, 10
    </p>
    <p>
      வென்றி கொள் உவகையொடு புகுதல் வேண்டின்,<br>
      யாண்டு உறைவதுகொல் தானே மாண்ட<br>
      போது உறழ் கொண்ட உண்கண்<br>
      தீதிலாட்டி திரு நுதற் பசப்பே?
    </p>
    <p>
      <strong>வினை முற்றிய தலைமகற்கு உழையார்<br>
      சொல்லியது. - மதுரைத் தமிழ்க் கூத்தன் கடுவன் மள்ளனார்</strong>
    </p>
    <h2>
      355 பாலை
    </h2>
    <p>
      மாவும் வண் தளிர் ஈன்றன; குயிலும்<br>
      இன் தீம் பல் குரல் கொம்பர் நுவலும்;<br>
      மூதிலை ஒழித்த போது அவிழ் பெருஞ் சினை,<br>
      வல்லோன் தைவரும் வள் உயிர்ப் பாலை<br>
      நரம்பு ஆர்த்தன்ன வண்டினம் முரலும்; 5
    </p>
    <p>
      துணி கயம் துன்னிய தூ மணல் எக்கர்,<br>
      தாது உகு தண் பொழில் அல்கி, காதலர்<br>
      செழு மனை மறக்கும் செவ்வி வேனில்<br>
      தானே வந்தன்றுஆயின், ஆனாது<br>
      இலங்கு வளை நெகிழ்ந்த எவ்வம் காட்டிப் 10
    </p>
    <p>
      புலந்தனம் வருகம்; சென்மோ தோழி!<br>
      'யாமே எமியம் ஆக, நீயே<br>
      பொன் நயந்து அருள் இலையாகி,<br>
      இன்னை ஆகுதல் ஒத்தன்றால்' எனவே.
    </p>
    <p>
      <strong>பிரிவு உணர்த்திய தோழிக்குத் தலைமகள்<br>
      சொல்லியது. - தங்கால் பொற்கொல்லனார்</strong>
    </p>
    <h2>
      356 மருதம்
    </h2>
    <p>
      மேல் துறைக் கொளீஇய கழாலின் கீழ்த் துறை<br>
      உகு வார் அருந்த, பகு வாய் யாமை<br>
      கம்புள் இயவன் ஆக, விசி பிணித்<br>
      தெண் கண் கிணையின் பிறழும் ஊரன்<br>
      இடை நெடுந் தெருவில் கதுமெனக் கண்டு, என் 5
    </p>
    <p>
      பொற் தொடி முன்கை பற்றினனாக,<br>
      'அன்னாய்!' என்றனென்; அவன் கை விட்டனனே,<br>
      தொல் நசை சாலாமை, நன்னன் பறம்பில்<br>
      சிறுகாரோடன் பயினொடு சேர்த்திய<br>
      கற் போல் நாவினேனாகி, மற்று அது 10
    </p>
    <p>
      செப்பலென் மன்னால், யாய்க்கே; நல் தேர்க்<br>
      கடும் பகட்டு யானைச் சோழர் மருகன்<br>
      நெடுங் கதிர் நெல்லின் வல்லம் கிழவோன்<br>
      நல்லடி உள்ளானாகவும், ஒல்லார்<br>
      கதவம் முயறலும் முயல்ப; அதாஅன்று, 15
    </p>
    <p>
      ஒலி பல் கூந்தல் நம்வயின் அருளாது,<br>
      கொன்றனன்ஆயினும் கொலை பழுது அன்றே<br>
      அருவி ஆம்பல் கலித்த முன்துறை<br>
      நன்னன் ஆஅய் பிரம்பு அன்ன<br>
      மின் ஈர் ஓதி! என்னை, நின் குறிப்பே? 20
    </p>
    <p>
      <strong>பின்னின்ற தலைமகற்குக் குறை நேர்ந்த தோழி<br>
      தலைமகளைக் குறை நயப்பக் கூறியது.-பரணர்</strong>
    </p>
    <h2>
      357 பாலை
    </h2>
    <p>
      கொடு முள் ஈங்கை சூரலொடு மிடைந்த<br>
      வான் முகை இறும்பின் வயவொடு வதிந்த<br>
      உண்ணாப் பிணவின் உயக்கம் தீரிய,<br>
      தட மருப்பு யானை வலம் படத் தொலைச்சி,<br>
      வியல் அறை சிவப்ப வாங்கி, முணங்கு நிமிர்ந்து, 5
    </p>
    <p>
      புலவுப் புலி புரண்ட புல் சாய் சிறு நெறி<br>
      பயில் இருங் கானத்து வழங்கல்செல்லாது,<br>
      பெருங் களிற்று இன நிரை கை தொடூஉப் பெயரும்,<br>
      தீம் சுளைப் பலவின் தொழுதி, உம்பற்<br>
      பெருங் காடு இறந்தனர்ஆயினும், யாழ நின் 10
    </p>
    <p>
      திருந்து இழைப் பணைத் தோள் வருந்த நீடி,<br>
      உள்ளாது அமைதலோ இலரே; நல்குவர்<br>
      மிகு பெயல் நிலைஇய தீம் நீர்ப் பொய்கை<br>
      அடை இறந்து அவிழ்ந்த தண் கமழ் நீலம்<br>
      காலொடு துயல்வந்தன்ன, நின் 15
    </p>
    <p>
      ஆய் இதழ் மழைக் கண் அமர்த்த நோக்கே.
    </p>
    <p>
      <strong>பிரிவிடை வேறுபட்ட தலைமகளைத் தோழி<br>
      வற்புறீஇயது.-எருக்காட்டூர்த் தாயங்கண்ணனார்</strong>
    </p>
    <h2>
      358 குறிஞ்சி
    </h2>
    <p>
      நீலத்து அன்ன நிறம் கிளர் எருத்தின்,<br>
      காமர் பீலி, ஆய் மயில் தோகை<br>
      இன் தீம் குரல துவன்றி, மென் சீர்<br>
      ஆடு தகை எழில் நலம் கடுப்பக் கூடி,<br>
      கண் நேர் இதழ, தண் நறுங் குவளைக் 5
    </p>
    <p>
      குறுந் தொடர் அடைச்சிய நறும் பல் கூழை<br>
      நீடு நீர் நெடுஞ் சுனை ஆயமொடு ஆடாய்,<br>
      உயங்கிய மனத்தையாகி, புலம்பு கொண்டு,<br>
      இன்னை ஆகிய நின் நிறம் நோக்கி,<br>
      அன்னை வினவினள்ஆயின், அன்னோ! 10
    </p>
    <p>
      என் என உரைக்கோ யானே துன்னிய<br>
      பெரு வரை இழிதரும் நெடு வெள் அருவி,<br>
      ஓடை யானை உயர் மிசை எடுத்த<br>
      ஆடு கொடி கடுப்ப, தோன்றும்<br>
      கோடு உயர் வெற்பன் உறீஇய நோயே? 15
    </p>
    <p>
      <strong>பகலே சிறைப்புறமாகத் தோழி தலைமகட்குச்<br>
      சொல்லியது. - மதுரை மருதன் இளநாகனார்</strong>
    </p>
    <h2>
      359 பாலை
    </h2>
    <p>
      'பனி வார் உண்கணும், பசந்த தோளும்,<br>
      நனி பிறர் அறியச் சாஅய், நாளும்,<br>
      கரந்தனம் உறையும் நம் பண்பு அறியார்,<br>
      நீடினர்மன்னோ, காதலர்' என நீ<br>
      எவன் கையற்றனை? இகுளை! அவரே 5
    </p>
    <p>
      வானவரம்பன் வெளியத்து அன்ன நம்<br>
      மாண் நலம் தம்மொடு கொண்டனர் முனாஅது,<br>
      அருஞ் சுரக் கவலை அசைஇய கோடியர்,<br>
      பெருங் கல் மீமிசை, இயம் எழுந்தாங்கு,<br>
      வீழ் பிடி கெடுத்த நெடுந் தாள் யானை 10
    </p>
    <p>
      சூர் புகல் அடுக்கத்து மழை மாறு முழங்கும்,<br>
      பொய்யா நல் இசை மா வண் புல்லி,<br>
      கவைக் கதிர் வரகின் யாணர்ப் பைந் தாள்<br>
      முதைத் சுவல் மூழ்கிய, கான் சுடு குரூஉப் புகை<br>
      அருவித் துவலையொடு மயங்கும் 15
    </p>
    <p>
      பெரு வரை அத்தம் இயங்கியோரே!
    </p>
    <p>
      <strong>பிரிவிடை வேறுபட்ட தலைமகட்குத் தோழி<br>
      சொல்லியது.-மாமூலனார்</strong>
    </p>
    <h2>
      360 நெய்தல்
    </h2>
    <p>
      பல் பூந் தண் பொழில், பகல் உடன் கழிப்பி,<br>
      ஒரு கால் ஊர்திப் பருதி அம் செல்வன்<br>
      குடவயின் மா மலை மறைய, கொடுங் கழித்<br>
      தண் சேற்று அடைஇய கணைக் கால் நெய்தல்<br>
      நுண் தாது உண்டு வண்டினம் துறப்ப, 5
    </p>
    <p>
      வெருவரு கடுந் திறல் இரு பெருந் தெய்வத்து<br>
      உரு உடன் இயைந்த தோற்றம் போல,<br>
      அந்தி வானமொடு கடல் அணி கொளாஅ,<br>
      வந்த மாலை பெயரின், மற்று இவள்<br>
      பெரும் புலம்பினளே தெய்ய; அதனால், 10
    </p>
    <p>
      பாணி பிழையா மாண் வினைக் கலி மா<br>
      துஞ்சு ஊர் யாமத்துத் தெவிட்டல் ஓம்பி,<br>
      நெடுந் தேர் அகல நீக்கி, பையெனக்<br>
      குன்று இழி களிற்றின் குவவு மணல் நீந்தி,<br>
      இரவின் வம்மோ உரவு நீர்ச் சேர்ப்ப! 15
    </p>
    <p>
      இன மீன் அருந்து நாரையொடு பனைமிசை<br>
      அன்றில் சேக்கும் முன்றில், பொன் என<br>
      நல் மலர் நறு வீ தாஅம்<br>
      புன்னை நறும் பொழில் செய்த நம் குறியே.
    </p>
    <p>
      <strong>பகற்குறி வந்த தலைமகற்குத் தோழி பகற்குறி<br>
      மறுத்து, இரவுக்குறி நேர்ந்தது. - மதுரைக் கண்ணத்தனார்</strong>
    </p>
    <h2>
      361 பாலை
    </h2>
    <p>
      'தூ மலர்த் தாமரைப் பூவின் அம் கண்,<br>
      மா இதழ்க் குவளை மலர் பிணைத்தன்ன,<br>
      திரு முகத்து அலமரும் பெரு மதர் மழைக் கண்,<br>
      அணி வளை முன்கை, ஆய் இதழ் மடந்தை<br>
      வார் முலை முற்றத்து நூல் இடை விலங்கினும், 5
    </p>
    <p>
      கவவுப் புலந்து உறையும் கழி பெருங் காமத்து<br>
      இன்புறு நுகர்ச்சியின் சிறந்தது ஒன்று இல்' என<br>
      அன்பால் மொழிந்த என் மொழி கொள்ளாய்,<br>
      பொருள் புரிவுண்ட மருளி நெஞ்சே!<br>
      கரியாப் பூவின் பெரியோர் ஆர, 10
    </p>
    <p>
      அழல் எழு தித்தியம் அடுத்த யாமை<br>
      நிழலுடை நெடுங் கயம் புகல் வேட்டாஅங்கு,<br>
      உள்ளுதல் ஓம்புமதி, இனி நீ, முள் எயிற்று,<br>
      சில் மொழி, அரிவை தோளே பல் மலை<br>
      வெவ் அறை மருங்கின் வியன் சுரம், 15
    </p>
    <p>
      எவ்வம் கூர, இறந்தனம், யாமே.
    </p>
    <p>
      <strong>பொருள்வயிற் பிரிந்து போகாநின்ற தலைமகன்<br>
      தன் நெஞ்சிற்குச் சொல்லியது. - எயினந்தை மகனார் இளங்கீரனார்</strong>
    </p>
    <h2>
      362 குறிஞ்சி
    </h2>
    <p>
      பாம்புடை விடர பனி நீர் இட்டுத் துறைத்<br>
      தேம் கலந்து ஒழுக, யாறு நிறைந்தனவே;<br>
      வெண் கோட்டு யானை பொருத புண் கூர்ந்து,<br>
      பைங் கண் வல்லியம் கல் அளைச் செறிய,<br>
      முருக்கு அரும்பு அன்ன வள் உகிர் வயப் பிணவு 5
    </p>
    <p>
      கடி கொள, வழங்கார் ஆறே; ஆயிடை<br>
      எல்லிற்று என்னான், வென் வேல் ஏந்தி,<br>
      நசை தர வந்த நன்னராளன்<br>
      நெஞ்சு பழுதாக, வறுவியன் பெயரின்,<br>
      இன்று இப்பொழுதும் யான் வாழலெனே; 10
    </p>
    <p>
      எவன்கொல்? வாழி, தோழி! நம் இடை முலைச்<br>
      சுணங்கு அணி முற்றத்து ஆரம் போலவும்,<br>
      சிலம்பு நீடு சோலைச் சிதர் தூங்கு நளிப்பின்<br>
      இலங்கு வெள் அருவி போலவும்,<br>
      நிலம் கொண்டனவால், திங்கள் அம் கதிரே! 15
    </p>
    <p>
      <strong>இரவுக்குறிச் சிறைப்புறமாகத் தோழி<br>
      சொல்லியது. - வெள்ளிவீதியார்</strong>
    </p>
    <h2>
      363 பாலை
    </h2>
    <p>
      நிரை செலல் இவுளி விரைவுடன் கடைஇ,<br>
      அகல் இரு விசும்பில் பகல் செலச் சென்று,<br>
      மழுகு சுடர் மண்டிலம் மா மலை மறைய,<br>
      பொழுது கழி மலரின், புனையிழை! சாஅய்,<br>
      அணை அணைந்து இனையை ஆகல் கணை அரைப் 5
    </p>
    <p>
      புல் இலை நெல்லிப் புகர் இல் பசுங் காய்<br>
      கல் அதர் மருங்கில் கடு வளி உதிர்ப்ப,<br>
      பொலம் செய் காசின் பொற்பத் தாஅம்<br>
      அத்தம் நண்ணி, அதர் பார்த்து இருந்த<br>
      கொலை வெங் கொள்கைக் கொடுந் தொழில் மறவர் 10
    </p>
    <p>
      ஆறு செல் மாக்கள் அரு நிறத்து எறிந்த<br>
      எஃகு உறு விழுப்புண் கூர்ந்தோர் எய்திய,<br>
      வளை வாய்ப் பருந்தின், வள் உகிர்ச் சேவல்<br>
      கிளை தரு தௌ விளி கெழு முடைப் பயிரும்<br>
      இன்னா வெஞ் சுரம் இறந்தோர், முன்னிய 15
    </p>
    <p>
      செய் வினை வலத்தர் ஆகி, இவண் நயந்து,<br>
      எய்த வந்தனரே தோழி! மை எழில்<br>
      துணை ஏர் எதிர் மலர் உண்கண்<br>
      பிணை ஏர் நோக்கம் பெருங் கவின் கொளவே.
    </p>
    <p>
      <strong>பிரிவிடை வேறுபட்ட தலைமகட்குத் தோழி<br>
      சொல்லியது. - மதுரைப் பொன்செய் கொல்லன் வெண்ணாகனார்</strong>
    </p>
    <h2>
      364 முல்லை
    </h2>
    <p>
      மாதிரம் புதையப் பாஅய், கால் வீழ்த்து,<br>
      ஏறுடைப் பெரு மழை பொழிந்தென, அவல்தோறு<br>
      ஆடு களப் பறையின் வரி நுணல் கறங்க,<br>
      ஆய் பொன் அவிர் இழை தூக்கியன்ன<br>
      நீடு இணர்க் கொன்றை கவின் பெற, காடு உடன் 5
    </p>
    <p>
      சுடர் புரை தோன்றிப் புதல் தலைக் கொளாஅ,<br>
      முல்லை இல்லமொடு மலர, கல்ல<br>
      பகு வாய்ப் பைஞ் சுனை மா உண மலிர,<br>
      கார் தொடங்கின்றே காலை; காதலர்<br>
      வெஞ் சின வேந்தன் வியன் பெரும் பாசறை, 10
    </p>
    <p>
      வென்றி வேட்கையொடு நம்மும் உள்ளார்;<br>
      யாது செய்வாம்கொல்? தோழி! நோதகக்<br>
      கொலை குறித்தன்ன மாலை<br>
      துனைதரு போழ்தின், நீந்தலோ அரிதே!
    </p>
    <p>
      <strong>பருவம் கண்டு அழிந்த தலைமகள் தோழிக்குச்<br>
      சொல்லியது. - மதுரை மருதங்கிழார் மகனார் பெருங்கண்ணனார்</strong>
    </p>
    <h2>
      365 பாலை
    </h2>
    <p>
      அகல் வாய் வானம் மால் இருள் பரப்ப,<br>
      பகல் ஆற்றுப்படுத்த பையென் தோற்றமொடு<br>
      சினவல் போகிய புன்கண் மாலை,<br>
      அத்த நடுகல் ஆள் என உதைத்த<br>
      கான யானைக் கதுவாய் வள் உகிர், 5
    </p>
    <p>
      இரும் பனை இதக்கையின், ஒடியும் ஆங்கண்,<br>
      கடுங்கண் ஆடவர் ஏ முயல் கிடக்கை,<br>
      வருநர் இன்மையின் களையுநர்க் காணா<br>
      என்றூழ் வெஞ் சுரம் தந்த நீயே<br>
      துயர் செய்து ஆற்றாயாகி, பெயர்பு, ஆங்கு 10
    </p>
    <p>
      உள்ளினை வாழிய, நெஞ்சே! வென் வேல்<br>
      மா வண் கழுவுள் காமூர் ஆங்கண்,<br>
      பூதம் தந்த பொரி அரை வேங்கைத்<br>
      தண் கமழ் புது மலர் நாறும்<br>
      அம் சில் ஓதி ஆய் மடத் தகையே. 15
    </p>
    <p>
      <strong>தலைமகன் இடைச் சுரத்து நின்று<br>
      சொல்லியது.-மதுரை மருதன் இளநாகனார்</strong>
    </p>
    <h2>
      366 மருதம்
    </h2>
    <p>
      தாழ் சினை மருதம் தகை பெறக் கவினிய<br>
      நீர் சூழ் வியன் களம் பொலிய, போர்பு அழித்து,<br>
      கள் ஆர் களமர் பகடு தலை மாற்றி,<br>
      கடுங் காற்று எறிய, போகிய துரும்பு உடன்<br>
      காயல் சிறு தடிக் கண் கெடப் பாய்தலின், 5
    </p>
    <p>
      இரு நீர்ப் பரப்பின் பனித் துறைப் பரதவர்<br>
      தீம் பொழி வெள் உப்புச் சிதைதலின், சினைஇ,<br>
      கழனி உழவரொடு மாறு எதிர்ந்து, மயங்கி,<br>
      இருஞ் சேற்று அள்ளல் எறி செருக் கண்டு,<br>
      நரை மூதாளர் கை பிணி விடுத்து, 10
    </p>
    <p>
      நனை முதிர் தேறல் நுளையர்க்கு ஈயும்<br>
      பொலம் பூண் எவ்வி நீழல் அன்ன,<br>
      நலம் பெறு பணைத் தோள், நல் நுதல் அரிவையொடு,<br>
      மணம் கமழ் தண் பொழில் அல்கி, நெருநை<br>
      நீ தற் பிழைத்தமை அறிந்து, 15
    </p>
    <p>
      கலுழ்ந்த கண்ணள், எம் அணங்கு அன்னாளே.
    </p>
    <p>
      <strong>பரத்தையிற் பிரிந்து வந்த தலைமகன் வாயில்<br>
      வேண்டிய இடத்து,தோழி சொல்லியது. - குடவாயிற் கீரத்தனார்</strong>
    </p>
    <h2>
      367 பாலை
    </h2>
    <p>
      இலங்கு சுடர் மண்டிலம் புலம் தலைப்பெயர்ந்து,<br>
      பல் கதிர் மழுகிய கல் சேர் அமையத்து,<br>
      அலந்தலை மூதேறு ஆண் குரல் விளிப்ப,<br>
      மனை வளர் நொச்சி மா சேர்பு வதிய,<br>
      முனை உழை இருந்த அம் குடிச் சீறூர், 5
    </p>
    <p>
      கருங் கால் வேங்கைச் செஞ் சுவல் வரகின்<br>
      மிகு பதம் நிறைந்த தொகு கூட்டு ஒரு சிறை,<br>
      குவி அடி வெருகின் பைங் கண் ஏற்றை<br>
      ஊன் நசைப் பிணவின் உயங்கு பசி களைஇயர்,<br>
      தளிர் புரை கொடிற்றின், செறி மயிர் எருத்தின், 10
    </p>
    <p>
      கதிர்த்த சென்னிக் கவிர்ப் பூ அன்ன<br>
      நெற்றிச் சேவல் அற்றம் பார்க்கும்<br>
      புல்லென் மாலையும், இனிது மன்றம்ம<br>
      நல் அக வன முலை அடையப் புல்லுதொறும்<br>
      உயிர் குழைப்பன்ன சாயல், 15
    </p>
    <p>
      செயிர் தீர், இன் துணைப் புணர்ந்திசினோர்க்கே.
    </p>
    <p>
      <strong>பிரிவிடை வேறுபட்ட தலைமகள் வற்புறுக்கும்<br>
      தோழிக்குச் சொல்லியது. - பரணர்</strong>
    </p>
    <h2>
      368 குறிஞ்சி
    </h2>
    <p>
      தொடுதோற் கானவன் சூடுறு வியன் புனம்,<br>
      கரி புறம் கழீஇய பெரும் பாட்டு ஈரத்து,<br>
      தோடு வளர் பைந் தினை நீடு குரல் காக்கும்<br>
      ஒண் தொடி மகளிர்க்கு ஊசலாக<br>
      ஆடு சினை ஒழித்த கோடு இணர் கஞலிய 5
    </p>
    <p>
      குறும்பொறை அயலது நெடுந் தாள் வேங்கை,<br>
      மட மயிற் குடுமியின், தோன்றும் நாடன்<br>
      உயர் வரை மருங்கின் காந்தள் அம் சோலைக்<br>
      குரங்கு அறிவாரா மரம் பயில் இறும்பில்,<br>
      கடி சுனைத் தௌந்த மணி மருள் தீம் நீர் 10
    </p>
    <p>
      பிடி புணர் களிற்றின் எம்மொடு ஆடி,<br>
      பல் நாள் உம்பர்ப் பெயர்ந்து, சில் நாள்<br>
      கழியாமையே வழிவழிப் பெருகி,<br>
      அம் பணை விளைந்த தேக் கட் தேறல்<br>
      வண்டு படு கண்ணியர் மகிழும் சீறூர், 15
    </p>
    <p>
      எவன்கொல் வாழி, தோழி! கொங்கர்<br>
      மணி அரை யாத்து மறுகின் ஆடும்<br>
      உள்ளி விழவின் அன்ன,<br>
      அலர் ஆகின்று, அது பலர் வாய்ப் பட்டே?
    </p>
    <p>
      <strong>பகலே சிறைப்புறமாகத் தலைமகட்குச்<br>
      சொல்லுவாளாய்த் தோழி சொல்லியது. -மதுரை மருதன் இளநாகனார்</strong>
    </p>
    <h2>
      369 பாலை
    </h2>
    <p>
      கண்டிசின் மகளே! கெழீஇ இயைவெனை:<br>
      ஒண் தொடி செறித்த முன்கை ஊழ் கொள்பு,<br>
      மங்கையர் பல பாராட்ட, செந் தார்க்<br>
      கிள்ளையும் தீம் பால் உண்ணா; மயில் இயல்<br>
      சேயிழை மகளிர் ஆயமும் அயரா; 5
    </p>
    <p>
      தாழியும் மலர் பல அணியா; கேழ் கொளக்<br>
      காழ் புனைந்து இயற்றிய வனப்பு அமை நோன் சுவர்ப்<br>
      பாவையும் பலி எனப் பெறாஅ; நோய் பொர,<br>
      இவை கண்டு, இனைவதன்தலையும், நினைவிலேன்,<br>
      கொடியோள் முன்னியது உணரேன், 'தொடியோய்! 10
    </p>
    <p>
      இன்று நின் ஒலி குரல் மண்ணல்' என்றதற்கு,<br>
      எற் புலந்து அழிந்தனளாகி, தற் தகக்<br>
      கடல்அம் தானை கை வண் சோழர்,<br>
      கெடல் அரு நல் இசை உறந்தை அன்ன,<br>
      நிதியுடை நல் நகர்ப் புதுவது புனைந்து, 15
    </p>
    <p>
      தமர் மணன் அயரவும் ஒல்லாள், கவர்முதல்<br>
      ஓமை நீடிய உலவை நீள் இடை,<br>
      மணி அணி பலகை, மாக் காழ் நெடு வேல்,<br>
      துணிவுடை உள்ளமொடு துதைந்த முன்பின்<br>
      அறியாத் தேஎத்து அருஞ் சுரம் மடுத்த 20
    </p>
    <p>
      சிறியோற்கு ஒத்த என் பெரு மடத் தகுவி,<br>
      'சிறப்பும் சீரும் இன்றி, சீறூர்<br>
      நல்கூர் பெண்டின் புல் வேய் குரம்பை<br>
      ஓர் ஆ யாத்த ஒரு தூண் முன்றில்<br>
      ஏதில் வறு மனைச் சிலம்பு உடன் கழீஇ, 25
    </p>
    <p>
      மேயினள்கொல்?' என நோவல் யானே.
    </p>
    <p>
      <strong>மகட் போக்கிய செவிலி சொல்லியது. -<br>
      நக்கீரர்</strong>
    </p>
    <h2>
      370 நெய்தல்
    </h2>
    <p>
      'வளை வாய்க் கோதையர் வண்டல் தைஇ,<br>
      இளையோர், செல்ப; எல்லும் எல்லின்று;<br>
      அகல் இலைப் புன்னைப் புகர் இல் நீழல்,<br>
      பகலே எம்மொடு ஆடி, இரவே,<br>
      காயல் வேய்ந்த தேயா நல் இல் 5
    </p>
    <p>
      நோயொடு வைகுதிஆயின், நுந்தை<br>
      அருங் கடிப் படுவலும்' என்றி; மற்று, 'நீ<br>
      செல்லல்' என்றலும் ஆற்றாய்; 'செலினே,<br>
      வாழலென்' என்றி, ஆயின்; ஞாழல்<br>
      வண்டு படத் ததைந்த கண்ணி, நெய்தல் 10
    </p>
    <p>
      தண் அரும் பைந் தார் துயல்வர, அந்தி,<br>
      கடல் கெழு செல்வி கரை நின்றாங்கு,<br>
      நீயே கானல் ஒழிய, யானே<br>
      வெறி கொள் பாவையின் பொலிந்த என் அணி துறந்து,<br>
      ஆடு மகள் போலப் பெயர்தல் 15
    </p>
    <p>
      ஆற்றேன்தெய்ய; அலர்க, இவ் ஊரே!
    </p>
    <p>
      <strong>பகலே சிறைப்புறமாகத் தலைமகட்குச்<br>
      சொல்லுவாளாய்த் தோழி சொல்லியது. -அம்மூவனார்</strong>
    </p>
    <h2>
      371 பாலை
    </h2>
    <p>
      அவ் விளிம்பு உரீஇய விசை அமை நோன் சிலை,<br>
      செவ் வாய்ப் பகழி, செயிர் நோக்கு ஆடவர்<br>
      கணை இடக் கழிந்த தன் வீழ்துணை உள்ளி,<br>
      குறு நெடுந் துணைய மறி புடை ஆட,<br>
      புன்கண் கொண்ட திரி மருப்பு இரலை 5
    </p>
    <p>
      மேய் பதம் மறுத்த சிறுமையொடு, நோய் கூர்ந்து,<br>
      நெய்தல்அம் படுவில் சில் நீர் உண்ணாது,<br>
      எஃகு உறு மாந்தரின் இனைந்து கண்படுக்கும்,<br>
      பைது அற வெம்பிய பாழ் சேர் அத்தம்,<br>
      எமியம் நீந்தும் எம்மினும், பனி வார்ந்து, 10
    </p>
    <p>
      என்னஆம் கொல் தாமே 'தெண் நீர்<br>
      ஆய் சுனை நிகர் மலர் போன்ம்' என நசைஇ<br>
      வீ தேர் பறவை விழையும்<br>
      போது ஆர் கூந்தல் நம் காதலி கண்ணே?
    </p>
    <p>
      <strong>பொருள்வயிற் பிரிந்து போகாநின்ற தலைமகன்<br>
      தன் நெஞ்சிற்குச் சொல்லியது. -எயினந்தை மகன் இளங்கீரனார்</strong>
    </p>
    <h2>
      372 குறிஞ்சி
    </h2>
    <p>
      அருந் தெறல் மரபின் கடவுள் காப்ப,<br>
      பெருந் தேன் தூங்கும் நாடு காண் நனந்தலை,<br>
      அணங்குடை வரைப்பின், பாழி ஆங்கண்,<br>
      வேள் முது மாக்கள் வியல் நகர்க் கரந்த<br>
      அருங் கல வெறுக்கையின் அரியோள் பண்பு நினைந்து, 5
    </p>
    <p>
      வருந்தினம்மாதோ எனினும், அஃது ஒல்லாய்,<br>
      இரும் பணைத் தொடுத்த பலர் ஆடு ஊசல்,<br>
      ஊர்ந்து இழி கயிற்றின், செல வர வருந்தி,<br>
      நெடு நெறிக் குதிரைக் கூர் வேல் அஞ்சி<br>
      கடு முனை அலைத்த கொடு வில் ஆடவர் 10
    </p>
    <p>
      ஆடு கொள் பூசலின் பாடு சிறந்து எறியும்,<br>
      பெருந் துடி வள்பின் வீங்குபு நெகிழா,<br>
      மேய் மணி இழந்த பாம்பின், நீ நனி<br>
      தேம்பினை வாழி, என் நெஞ்சே! வேந்தர்<br>
      கோண் தணி எயிலின் காப்புச் சிறந்து, 15
    </p>
    <p>
      ஈண்டு அருங்குரையள், நம் அணங்கியோளே.
    </p>
    <p>
      <strong>அல்லகுறிப்பட்டுப் போகாநின்ற தலைமகன் தன்<br>
      நெஞ்சிற்குச் சொல்லியது. - பரணர்</strong>
    </p>
    <h2>
      373 பாலை
    </h2>
    <p>
      முனை கவர்ந்து கொண்டென, கலங்கி, பீர் எழுந்து,<br>
      மனை பாழ் பட்ட மரை சேர் மன்றத்து,<br>
      பணைத் தாள் யானை பரூஉப் புறம் உரிஞ்சி,<br>
      செது காழ் சாய்ந்த முது காற் பொதியில்,<br>
      அருஞ் சுரம் நீந்திய வருத்தமொடு கையற்று, 5
    </p>
    <p>
      பெரும் புன் மாலை புலம்பு வந்து உறுதர,<br>
      மீளி உள்ளம் செலவு வலியுறுப்ப,<br>
      தாழ் கை பூட்டிய தனி நிலை இருக்கையொடு,<br>
      தன் நிலை உள்ளும் நம் நிலை உணராள்;<br>
      இரும் பல் கூந்தல், சேயிழை, மடந்தை, 10
    </p>
    <p>
      கனை இருள் நடு நாள், அணையொடு பொருந்தி,<br>
      வெய்துற்றுப் புலக்கும் நெஞ்சமொடு, ஐது உயிரா,<br>
      ஆய் இதழ் மழைக் கண் மல்க, நோய் கூர்ந்து,<br>
      பெருந் தோள் நனைக்கும் கலுழ்ந்து வார் அரிப் பனி<br>
      மெல் விரல் உகிரின் தெறியினள், வென் வேல் 15
    </p>
    <p>
      அண்ணல் யானை அடு போர் வேந்தர்<br>
      ஒருங்கு அகப்படுத்த முரவு வாய் ஞாயில்<br>
      ஓர் எயில் மன்னன் போல,<br>
      துயில் துறந்தனள்கொல்? அளியள் தானே!
    </p>
    <p>
      <strong>பிரிந்து போகாநின்ற தலைமகன் இடைச்<br>
      சுரத்துத் தன் நெஞ்சிற்குச் சொல்லியது. -பாண்டியன் ஏனாதி நெடுங்கண்ணனார்</strong>
    </p>
    <h2>
      374 முல்லை
    </h2>
    <p>
      மாக் கடல் முகந்து, மாதிரத்து இருளி,<br>
      மலர் தலை உலகம் புதைய, வலன் ஏர்பு,<br>
      பழங்கண் கொண்ட கொழும் பல் கொண்மூ,<br>
      போழ்ந்த போலப் பல உடன் மின்னி,<br>
      தாழ்ந்த போல நனி அணி வந்து, 5
    </p>
    <p>
      சோர்ந்த போலச் சொரிவன பயிற்றி,<br>
      இடியும் முழக்கும் இன்றி, பாணர்<br>
      வடி உறு நல் யாழ் நரம்பு இசைத்தன்ன<br>
      இன் குரல் அழி துளி தலைஇ, நல் பல<br>
      பெயல் பெய்து கழிந்த பூ நாறு வைகறை, 10
    </p>
    <p>
      செறி மணல் நிவந்த களர் தோன்று இயவில்,<br>
      குறு மோட்டு மூதாய் குறுகுறு ஓடி,<br>
      மணி மண்டு பவளம் போல, காயா<br>
      அணி மிகு செம்மல் ஒளிப்பன மறைய,<br>
      கார் கவின் கொண்ட காமர் காலை, 15
    </p>
    <p>
      செல்க, தேரே நல் வலம் பெறுந!<br>
      பெருந் தோள், நுணுகிய நுசுப்பின்,<br>
      திருந்துஇழை, அரிவை விருந்து எதிர்கொளவே!
    </p>
    <p>
      <strong>பாசறை முற்றிய தலைமகன் தேர்ப்பாகற்குச்<br>
      சொல்லியது. - இடைக்காடனார்</strong>
    </p>
    <h2>
      375 பாலை
    </h2>
    <p>
      'சென்று நீடுநர்அல்லர்; அவர்வயின்<br>
      இனைதல் ஆனாய்' என்றிசின் இகுளை!<br>
      அம்பு தொடை அமைதி காண்மார், வம்பலர்<br>
      கலன் இலர் ஆயினும் கொன்று, புள் ஊட்டும்<br>
      கல்லா இளையர் கலித்த கவலை, 5
    </p>
    <p>
      கண நரி இனனொடு குழீஇ, நிணன் அருந்தும்<br>
      நெய்த்தோர் ஆடிய மல்லல் மொசி விரல்,<br>
      அத்த எருவைச் சேவல் சேர்ந்த<br>
      அரை சேர் யாத்த வெண் திரள், வினை விறல்,<br>
      எழூஉத் திணி தோள், சோழர் பெரு மகன் 10
    </p>
    <p>
      விளங்கு புகழ் நிறுத்த இளம் பெருஞ் சென்னி<br>
      குடிக் கடன் ஆகலின், குறைவினை முடிமார்,<br>
      செம்பு உறழ் புரிசைப் பாழி நூறி,<br>
      வம்ப வடுகர் பைந் தலை சவட்டி,<br>
      கொன்ற யானைக் கோட்டின் தோன்றும், 15
    </p>
    <p>
      அஞ்சுவரு மரபின் வெஞ் சுரம் இறந்தோர்<br>
      நோய் இலர் பெயர்தல் அறியின்,<br>
      ஆழலமன்னோ, தோழி! என் கண்ணே.
    </p>
    <p>
      <strong>பிரிவிடை வேறுபட்ட தலைமகன் தோழிக்குச்<br>
      சொல்லியது. - இடையன் சேந்தங் கொற்றனார்</strong>
    </p>
    <h2>
      376 மருதம்
    </h2>
    <p>
      செல்லல், மகிழ்ந! நிற் செய் கடன் உடையென்மன்<br>
      கல்லா யானை கடி புனல் கற்றென,<br>
      மலி புனல் பொருத மருது ஓங்கு படப்பை,<br>
      ஒலி கதிர்க் கழனி, கழாஅர் முன்துறை,<br>
      கலி கொள் சுற்றமொடு கரிகால் காண, 5
    </p>
    <p>
      தண் பதம் கொண்டு, தவிர்ந்த இன் இசை<br>
      ஒண் பொறிப் புனை கழல் சேவடிப் புரள,<br>
      கருங் கச்சு யாத்த காண்பின் அவ் வயிற்று,<br>
      இரும் பொலம் பாண்டில், மணியொடு தௌர்ப்ப,<br>
      புனல் நயந்து ஆடும் அத்தி அணி நயந்து, 10
    </p>
    <p>
      காவிரி கொண்டு ஒளித்தாங்கும் அன்னோ!<br>
      நும்வயின் புலத்தல் செல்லேம்; எம்வயின்<br>
      பசந்தன்று, காண்டிசின் நுதலே; அசும்பின்<br>
      அம் தூம்பு வள்ளை அழற் கொடி மயக்கி,<br>
      வண் தோட்டு நெல்லின் வாங்கு பீள் விரிய, 15
    </p>
    <p>
      துய்த் தலை முடங்கு இறாத் தெறிக்கும், பொற்புடைக்<br>
      குரங்குஉளைப் புரவிக் குட்டுவன்<br>
      மரந்தை அன்ன, என் நலம் தந்து சென்மே!
    </p>
    <p>
      <strong>காதற்பரத்தை புலந்து சொல்லியது. - பரணர்</strong>
    </p>
    <h2>
      377 பாலை
    </h2>
    <p>
      கோடை நீடலின், வாடு புலத்து உக்க<br>
      சிறு புல் உணவு, நெறி பட மறுகி,<br>
      நுண் பல் எறும்பி கொண்டு அளைச் செறித்த<br>
      வித்தா வல்சி, வீங்கு சிலை, மறவர்<br>
      பல் ஊழ் புக்குப் பயன் நிரை கவர, 5
    </p>
    <p>
      கொழுங் குடி போகிய பெரும் பாழ் மன்றத்து,<br>
      நரை மூதாளர் அதிர் தலை இறக்கி,<br>
      கவை மனத்து இருத்தும் வல்லு வனப்பு அழிய,<br>
      வரி நிறச் சிதலை அரித்தலின், புல்லென்று,<br>
      பெரு நலம் சிதைந்த பேஎம் முதிர் பொதியில் 10
    </p>
    <p>
      இன்னா ஒரு சிறைத் தங்கி, இன் நகைச்<br>
      சிறு மென் சாயல் பெரு நலம் உள்ளி,<br>
      வம்பலர் ஆகியும் கழிப மன்ற<br>
      நசை தர வந்தோர் இரந்தவை<br>
      இசை படப் பெய்தல் ஆற்றுவோரே! 15
    </p>
    <p>
      <strong>பொருள் கடைக்கூட்டிய நெஞ்சிற்குத்<br>
      தலைமகன் சொல்லியது. - மாறோக்கத்துக் காமக்கணி நப்பாலத்தனார்</strong>
    </p>
    <h2>
      378 குறிஞ்சி
    </h2>
    <p>
      'நிதியம் துஞ்சும் நிவந்து ஓங்கு வரைப்பின்,<br>
      வதுவை மகளிர் கூந்தல் கமழ் கொள,<br>
      வங்கூழ் ஆட்டிய அம் குழை வேங்கை<br>
      நன் பொன் அன்ன நறுந் தாது உதிர,<br>
      காமர் பீலி ஆய் மயில் தோகை 5
    </p>
    <p>
      வேறு வேறு இனத்த வரை வாழ் வருடைக்<br>
      கோடு முற்று இளந் தகர்ப் பாடு விறந்து, அயல<br>
      ஆடு கள வயிரின் இனிய ஆலி,<br>
      பசும் புற மென் சீர் ஒசிய, விசும்பு உகந்து,<br>
      இருங் கண் ஆடு அமைத் தயங்க இருக்கும் 10
    </p>
    <p>
      பெருங் கல் நாடன் பிரிந்த புலம்பும்,<br>
      உடன்ற அன்னை அமரா நோக்கமும்,<br>
      வடந்தை தூக்கும் வரு பனி அற்சிரச்<br>
      சுடர் கெழு மண்டிலம் அழுங்க, ஞாயிறு<br>
      குட கடல் சேரும் படர் கூர் மாலையும், 15
    </p>
    <p>
      அனைத்தும், அடூஉ நின்று நலிய, உஞற்றி,<br>
      யாங்ஙனம் வாழ்தி?' என்றி தோழி!<br>
      நீங்கா வஞ்சினம் செய்து; நத் துறந்தோர்<br>
      உள்ளார்ஆயினும், உளெனே அவர் நாட்டு<br>
      அள் இலைப் பலவின் கனி கவர் கைய 20
    </p>
    <p>
      கல்லா மந்தி கடுவனோடு உகளும்<br>
      கடுந் திறல் அணங்கின் நெடும் பெருங் குன்றத்து,<br>
      பாடு இன் அருவி சூடி,<br>
      வான் தோய் சிமையம் தோன்றலானே.
    </p>
    <p>
      <strong>இரவுக்குறிச் சிறைப்புறமாகத் தோழி சொல்<br>
      எடுப்ப, தலைமகள் சொல்லியது. -காவட்டனார்</strong>
    </p>
    <h2>
      379 பாலை
    </h2>
    <p>
      நம் நயந்து உறைவி தொல் நலம் அழிய,<br>
      தெருளாமையின் தீதொடு கெழீஇ,<br>
      அருள் அற, நிமிர்ந்த முன்பொடு பொருள் புரிந்து,<br>
      ஆள்வினைக்கு எதிரிய, மீளி நெஞ்சே!<br>
      நினையினைஆயின், எனவ கேண்மதி! 5
    </p>
    <p>
      விரி திரை முந்நீர் மண் திணி கிடக்கை,<br>
      பரிதி அம் செல்வம் பொதுமை இன்றி,<br>
      நனவின் இயன்றதுஆயினும், கங்குல்<br>
      கனவின் அற்று, அதன் கழிவே; அதனால்,<br>
      விரவுறு பல் மலர் வண்டு சூழ்பு அடைச்சி, 10
    </p>
    <p>
      சுவல்மிசை அசைஇய நிலை தயங்கு உறு முடி<br>
      ஈண்டு பல் நாற்றம் வேண்டுவயின் உவப்ப,<br>
      செய்வுறு விளங்கு இழைப் பொலிந்த தோள் சேர்பு,<br>
      எய்திய கனை துயில் ஏற்றொறும், திருகி,<br>
      மெய் புகுவன்ன கை கவர் முயக்கின் 15
    </p>
    <p>
      மிகுதி கண்டன்றோ இலெனே; நீ நின்<br>
      பல் பொருள் வேட்கையின், சொல் வரை நீவி,<br>
      செலவு வலியுறுத்தனை ஆயின், காலொடு<br>
      கனை எரி நிகழ்ந்த இலை இல் அம் காட்டு,<br>
      உழைப் புறத்து அன்ன புள்ளி நீழல், 20
    </p>
    <p>
      அசைஇய பொழுதில் பசைஇய வந்து, இவள்<br>
      மறப்பு அரும் பல் குணம் நிறத்து வந்து உறுதர,<br>
      ஒரு திறம் நினைத்தல் செல்லாய், திரிபு நின்று,<br>
      உறு புலி உழந்த வடு மருப்பு ஒருத்தற்குப்<br>
      பிடி இடு பூசலின் அடி படக் குழிந்த 25
    </p>
    <p>
      நிரம்பா நீள் இடைத் தூங்கி,<br>
      இரங்குவை அல்லையோ, உரம் கெட மெலிந்தே?<br>
      முன் ஒரு காலத்துப் பொருள் முற்றிவந்த
    </p>
    <p>
      <strong>தலைமகன் பின்னும் பொருள் கடைக்கூட்டிய நெஞ்சிற்குச் சொல்லியது. - பாலை பாடிய<br>
      பெருங்கடுங்கோ</strong>
    </p>
    <h2>
      380 நெய்தல்
    </h2>
    <p>
      தேர் சேண் நீக்கி, தமியன் வந்து, 'நும்<br>
      ஊர் யாது?' என்ன, நணி நணி ஒதுங்கி,<br>
      முன் நாள் போகிய துறைவன், நெருநை,<br>
      அகல் இலை நாவல் உண்துறை உதிர்த்த<br>
      கனி கவின் சிதைய வாங்கிக் கொண்டு, தன், 5
    </p>
    <p>
      தாழை வேர் அளை, வீழ் துணைக்கு இடூஉம்<br>
      அலவற் காட்டி, 'நற்பாற்று இது' என,<br>
      நினைந்த நெஞ்சமொடு, நெடிது பெயர்ந்தோனே;<br>
      உதுக் காண் தோன்றும், தேரே இன்றும்;<br>
      நாம் எதிர் கொள்ளாம்ஆயின், தான் அது 10
    </p>
    <p>
      துணிகுவன் போலாம்; நாணு மிக உடையன்;<br>
      வெண் மணல் நெடுங் கோட்டு மறைகோ?<br>
      அம்ம, தோழி! கூறுமதி நீயே.
    </p>
    <p>
      <strong>பின்னின்ற தலைமகற்குக் குறை நேர்ந்த தோழி<br>
      தலைமகட்குக் குறை நயப்பக் கூறியது. - மதுரை மருதன் இளநாகனார்</strong>
    </p>
    <h2>
      381 பாலை
    </h2>
    <p>
      ஆளி நல் மான் அணங்குடை ஒருத்தல்<br>
      மீளி வேழத்து நெடுந்தகை புலம்ப,<br>
      ஏந்தல் வெண் கோடு வாங்கி, குருகு அருந்தும்<br>
      அஞ்சு வரத் தகுந ஆங்கண், மஞ்சு தப,<br>
      அழல் கான்று திரிதரும் அலங்கு கதிர் மண்டிலம் 5
    </p>
    <p>
      நிழல் சூன்று உண்ட நிரம்பா நீள் இடை,<br>
      கற்று உரிக் குடம்பைக் கத நாய் வடுகர்<br>
      வில் சினம் தணிந்த வெருவரு கவலை,<br>
      குருதி ஆடிய புலவு நாறு இருஞ் சிறை<br>
      எருவைச் சேவல் ஈண்டு கிளைத் தொழுதி, 10
    </p>
    <p>
      பச்சூன் கொள்ளை சாற்றி, பறை நிவந்து,<br>
      செக்கர் வானின் விசும்பு அணி கொள்ளும்<br>
      அருஞ் சுரம் நீந்திய நம்மினும், பொருந்தார்<br>
      முனை அரண் கடந்த வினை வல் தானை,<br>
      தேன் இமிர் நறுந் தார், வானவன் உடற்றிய 15
    </p>
    <p>
      ஒன்னாத் தெவ்வர் மன் எயில் போல,<br>
      பெரும் பாழ் கொண்ட மேனியள், நெடிது உயிர்த்து,<br>
      வருந்தும்கொல்? அளியள் தானே சுரும்பு உண,<br>
      நெடு நீர் பயந்த நிரை இதழ்க் குவளை<br>
      எதிர் மலர் இணைப் போது அன்ன, தன் 20
    </p>
    <p>
      அரி மதர் மழைக் கண் தெண் பனி கொளவே!
    </p>
    <p>
      <strong>தலைமகன் இடைச் சுரத்துத் தன்<br>
      நெஞ்சிற்குச் சொல்லியது. - மதுரை இளங்கௌசிகனார்</strong>
    </p>
    <h2>
      382 குறிஞ்சி
    </h2>
    <p>
      'பிறர் உறு விழுமம் பிறரும் நோப;<br>
      தம் உறு விழுமம் தமக்கோ தஞ்சம்;<br>
      கடம்பு கொடி யாத்து, கண்ணி சூட்டி,<br>
      வேறு பல் குரல ஒரு தூக்கு இன் இயம்<br>
      காடு கெழு நெடு வேட் பாடு கொளைக்கு ஏற்ப, 5
    </p>
    <p>
      அணங்கு அயர் வியன் களம் பொலிய, பையத்<br>
      தூங்குதல் புரிந்தனர், நமர்' என, ஆங்கு அவற்கு<br>
      அறியக் கூறல் வேண்டும் தோழி!<br>
      அருவி பாய்ந்த கரு விரல் மந்தி<br>
      செழுங் கோட் பலவின் பழம் புணையாக, 10
    </p>
    <p>
      சாரல் பேர் ஊர் முன்துறை இழிதரும்<br>
      வறன் உறல் அறியாச் சோலை,<br>
      விறல் மலை நாடன் சொல் நயந்தோயே!
    </p>
    <p>
      <strong>இரவுக்குறிச் சிறைப்புறமாகத் தோழி<br>
      தலைமகட்குச் சொல்லியது. - கபிலர்</strong>
    </p>
    <h2>
      383 பாலை
    </h2>
    <p>
      தற் புரந்து எடுத்த எற் துறந்து உள்ளாள்,<br>
      ஊரும் சேரியும் ஓராங்கு அலர் எழ,<br>
      காடும் கானமும் அவனொடு துணிந்து,<br>
      நாடும் தேயமும் நனி பல இறந்த<br>
      சிறு வன்கண்ணிக்கு ஏர் தேறுவர் என, 5
    </p>
    <p>
      வாடினை வாழியோ, வயலை! நாள்தொறும்,<br>
      பல் கிளைக் கொடிக் கொம்பு அலமர மலர்ந்த<br>
      அல்குல்தலைக் கூட்டு அம் குழை உதவிய,<br>
      வினை அமை வரல் நீர் விழுத் தொடி தத்தக்<br>
      கமஞ்சூல் பெரு நிறை தயங்க முகந்து கொண்டு, 10
    </p>
    <p>
      ஆய் மடக் கண்ணள் தாய் முகம் நோக்கி,<br>
      பெய் சிலம்பு ஒலிப்பப் பெயர்வனள், வைகலும்,<br>
      ஆர நீர் ஊட்டிப் புரப்போர்<br>
      யார் மற்றுப் பெறுகுவை? அளியை நீயே!
    </p>
    <p>
      <strong>மகட் போக்கிய தாய் சொல்லியது. - கயமனார்</strong>
    </p>
    <h2>
      384 முல்லை
    </h2>
    <p>
      'இருந்த வேந்தன் அருந் தொழில் முடித்தென,<br>
      புரிந்த காதலொடு பெருந் தேர் யானும்<br>
      ஏறியது அறிந்தன்று அல்லது, வந்த<br>
      ஆறு நனி அறிந்தன்றோஇலெனே; " தாஅய்,<br>
      முயற் பறழ் உகளும் முல்லை அம் புறவில், 5
    </p>
    <p>
      கவைக் கதிர் வரகின் சீறூர் ஆங்கண்,<br>
      மெல் இயல் அரிவை இல்வயின் நிறீஇ,<br>
      இழிமின் " என்ற நின் மொழி மருண்டிசினே;<br>
      வான் வழங்கு இயற்கை வளி பூட்டினையோ?<br>
      மான் உரு ஆக நின் மனம் பூட்டினையோ? 10
    </p>
    <p>
      உரைமதி வாழியோ, வலவ!' என, தன்<br>
      வரை மருள் மார்பின் அளிப்பனன் முயங்கி,<br>
      மனைக் கொண்டு புக்கனன், நெடுந் தகை;<br>
      விருந்து ஏர் பெற்றனள், திருந்திழையோளே.
    </p>
    <p>
      <strong>வினை முற்றிய தலைமகனது வரவு கண்டு,<br>
      உழையர் சொல்லியது. - ஒக்கூர் மாசாத்தியார்</strong>
    </p>
    <h2>
      385 பாலை
    </h2>
    <p>
      தன் ஓரன்ன ஆயமும், மயில் இயல்<br>
      என் ஓரன்ன தாயரும், காண,<br>
      கை வல் யானைக் கடுந் தேர்ச் சோழர்<br>
      காவிரிப் படப்பை உறந்தை அன்ன<br>
      பொன்னுடை நெடு நகர், புரையோர் அயர, 5
    </p>
    <p>
      நல் மாண் விழவில் தகரம் மண்ணி,<br>
      யாம் பல புணர்ப்பச் சொல்லாள், காம்பொடு<br>
      நெல்லி நீடிய கல் அறைக் கவாஅன்,<br>
      அத்த ஆலத்து அலந்தலை நெடு வீழ்<br>
      தித்திக் குறங்கில் திருந்த உரிஞ, 10
    </p>
    <p>
      வளையுடை முன்கை அளைஇ, கிளைய<br>
      பயில் இரும் பிணையல் பசுங் காழ்க் கோவை<br>
      அகல் அமை அல்குல் பற்றி, கூந்தல்<br>
      ஆடு மயில் பீலியின் பொங்க, நன்றும்,<br>
      தான் அமர் துணைவன் ஊக்க, ஊங்கி, 15
    </p>
    <p>
      <strong>மகட் போக்கிய செவிலித்தாய் சொல்லியது. -<br>
      குடவாயிற் கீரத்தனார்</strong>
    </p>
    <h2>
      386 மருதம்
    </h2>
    <p>
      பொய்கை நீர்நாய்ப் புலவு நாறு இரும் போத்து<br>
      வாளை நாள் இரை தேரும் ஊர!<br>
      நாணினென், பெரும! யானே பாணன்<br>
      மல் அடு மார்பின் வலி உற வருந்தி,<br>
      எதிர்தலைக் கொண்ட ஆரியப் பொருநன் 5
    </p>
    <p>
      நிறைத் திரள் முழவுத் தோள் கையகத்து ஒழிந்த<br>
      திறன் வேறு கிடக்கை நோக்கி, நல் போர்க்<br>
      கணையன் நாணியாங்கு மறையினள்<br>
      மெல்ல வந்து, நல்ல கூறி,<br>
      'மை ஈர் ஓதி மடவோய்! யானும் நின் 10
    </p>
    <p>
      சேரியேனே; அயல் இலாட்டியேன்;<br>
      நுங்கை ஆகுவென் நினக்கு' என, தன் கைத்<br>
      தொடு மணி மெல் விரல் தண்ணெனத் தைவர,<br>
      நுதலும் கூந்தலும் நீவி,<br>
      பகல் வந்து பெயர்ந்த வாணுதற் கண்டே. 15
    </p>
    <p>
      <strong>தோழி வாயில் மறுத்தது; தலைமகள் தகுதி<br>
      சொல்லியதூஉம் ஆம். - பரணர்</strong>
    </p>
    <h2>
      387 பாலை
    </h2>
    <p>
      திருந்துஇழை நெகிழ்ந்து, பெருந் தோள் சாஅய்,<br>
      அரி மதர் மழைக் கண் கலுழச் செல்வீர்!<br>
      வருவீர் ஆகுதல் உரைமின் மன்னோ<br>
      பூக் கண் பறைந்த புன் தலைச் சிறாஅரொடு<br>
      அவ் வரி கொன்ற கறை சேர் வள் உகிர்ப் 5
    </p>
    <p>
      பசை விரல் புலைத்தி நெடிது பிசைந்து ஊட்டிய<br>
      பூந் துகில் இமைக்கும், பொலன் காழ் அல்குல்,<br>
      அவ் வரி சிதைய நோக்கி, வெவ் வினைப்<br>
      பயில் அரில் கிடந்த வேட்டு விளி வெரீஇ,<br>
      வரிப் புற இதலின் மணிக் கட் பேடை 10
    </p>
    <p>
      நுண் பொறி அணிந்த எருத்தின், கூர் முட்<br>
      செங் கால், சேவல் பயிரும் ஆங்கண்,<br>
      வில் ஈண்டு அருஞ் சமம் ததைய நூறி,<br>
      நல் இசை நிறுத்த நாணுடை மறவர்<br>
      நிரை நிலை நடுகல் பொருந்தி, இமையாது, 15
    </p>
    <p>
      இரை நசைஇக் கிடந்த முது வாய்ப் பல்லி<br>
      சிறிய தெற்றுவதுஆயின், 'பெரிய<br>
      ஓடை யானை உயர்ந்தோர்ஆயினும்,<br>
      நின்றாங்குப் பெயரும் கானம்<br>
      சென்றோர்மன்' என இருக்கிற்போர்க்கே. 20
    </p>
    <p>
      <strong>தலைமகளது குறிப்பு அறிந்து, தோழி<br>
      தலைமகனைச் செலவு அழுங்கச் சொல்லியது. - மதுரை மருதன் இளநாகனார்</strong>
    </p>
    <h2>
      388 குறிஞ்சி
    </h2>
    <p>
      அம்ம வாழி, தோழி நம் மலை<br>
      அமை அறுத்து இயற்றிய வெவ் வாய்த் தட்டையின்,<br>
      நறு விரை ஆரம் அற எறிந்து உழுத<br>
      உளைக் குரல் சிறு தினை கவர்தலின், கிளை அமல்<br>
      பெரு வரை அடுக்கத்துக் குரீஇ ஓப்பி, 5
    </p>
    <p>
      ஓங்கு இருஞ் சிலம்பின் ஒள் இணர் நறு வீ<br>
      வேங்கை அம் கவட்டிடை நிவந்த இதணத்து,<br>
      பொன் மருள் நறுந் தாது ஊதும் தும்பி<br>
      இன் இசை ஓரா இருந்தனமாக,<br>
      'மை ஈர் ஓதி மட நல்லீரே! 10
    </p>
    <p>
      நொவ்வு இயற் பகழி பாய்ந்தென, புண் கூர்ந்து,<br>
      எவ்வமொடு வந்த உயர் மருப்பு ஒருத்தல் நும்<br>
      புனத்துழிப் போகல் உறுமோ மற்று?' என,<br>
      சினவுக் கொள் ஞமலி செயிர்த்துப் புடை ஆட,<br>
      சொல்லிக் கழிந்த வல் விற் காளை 15
    </p>
    <p>
      சாந்து ஆர் அகலமும் தகையும் மிக நயந்து,<br>
      ஈங்கு நாம் உழக்கும் எவ்வம் உணராள்,<br>
      நன்னர் நெஞ்சமொடு மயங்கி, 'வெறி' என,<br>
      அன்னை தந்த முது வாய் வேலன்,<br>
      'எம் இறை அணங்கலின் வந்தன்று, இந் நோய்; 20
    </p>
    <p>
      தணி மருந்து அறிவல்' என்னும்ஆயின்,<br>
      வினவின் எவனோ மற்றே 'கனல் சின<br>
      மையல் வேழ மெய் உளம்போக,<br>
      ஊட்டியன்ன ஊன் புரள் அம்பொடு<br>
      காட்டு மான் அடி வழி ஒற்றி, 25
    </p>
    <p>
      வேட்டம் செல்லுமோ, நும் இறை?' எனவே?
    </p>
    <p>
      <strong>இரவுக்குறிச் சிறைப்புறமாகத் தலைமகள்<br>
      தோழிக்குச் சொல்லியது; தோழி தலைமகட்குச் சொல்லியதூஉம் ஆம். - ஊட்டியார்</strong>
    </p>
    <h2>
      389 பாலை
    </h2>
    <p>
      அறியாய் வாழி, தோழி! நெறி குரல்<br>
      சாந்து ஆர் கூந்தல் உளரி, போது அணிந்து,<br>
      தேம் கமழ் திரு நுதல் திலகம் தைஇயும்,<br>
      பல் இதழ் எதிர் மலர் கிள்ளி வேறு பட<br>
      நல் இள வன முலை அல்லியொடு அப்பியும், 5
    </p>
    <p>
      பெருந் தோள் தொய்யில் வரித்தும், சிறு பரட்டு<br>
      அம் செஞ் சீறடிப் பஞ்சி ஊட்டியும்,<br>
      எற் புறந்தந்து, நிற் பாராட்டி,<br>
      பல் பூஞ் சேக்கையின் பகலும் நீங்கார்,<br>
      மனைவயின் இருப்பவர்மன்னே துனைதந்து, 10
    </p>
    <p>
      இரப்போர் ஏந்து கை நிறைய, புரப்போர்<br>
      புலம்பு இல் உள்ளமொடு புதுவ தந்து உவக்கும்<br>
      அரும் பொருள் வேட்டம் எண்ணி, கறுத்தோர்<br>
      சிறு புன் கிளவிச் செல்லல் பாழ்பட,<br>
      நல் இசை தம் வயின் நிறுமார், வல் வேல் 15
    </p>
    <p>
      வான வரம்பன் நல் நாட்டு உம்பர்,<br>
      வேனில் நீடிய வெங் கடற்று அடை முதல்,<br>
      ஆறு செல் வம்பலர் வேறு பிரிந்து அலற,<br>
      கொலை வெம்மையின் நிலை பெயர்ந்து உறையும்<br>
      பெருங் களிறு தொலைச்சிய இருங் கேழ் ஏற்றை 20
    </p>
    <p>
      செம் புல மருங்கில் தன் கால் வாங்கி,<br>
      வலம் படு வென்றியொடு சிலம்பகம் சிலம்ப,<br>
      படு மழை உருமின் முழங்கும்<br>
      நெடு மர மருங்கின் மலை இறந்தோரே!
    </p>
    <p>
      <strong>பிரிவிடை வேறுபட்ட தலைமகள் வற்புறுக்கும்<br>
      தோழிக்குச் சொல்லியது. - நக்கீரனார்</strong>
    </p>
    <h2>
      390 நெய்தல்
    </h2>
    <p>
      உவர் விளை உப்பின் கொள்ளை சாற்றி,<br>
      அதர் படு பூழிய சேண் புலம் படரும்<br>
      ததர் கோல் உமணர் பதி போகு நெடு நெறிக்<br>
      கண நிரை வாழ்க்கைதான் நன்றுகொல்லோ?<br>
      வணர் சுரி முச்சி முழுதும் மன் புரள, 5
    </p>
    <p>
      ஐது அகல் அல்குல் கவின் பெறப் புனைந்த<br>
      பல் குழைத் தொடலை ஒல்குவயின் ஒல்கி,<br>
      ' ''நெல்லும் உப்பும் நேரே; ஊரீர்!<br>
      கொள்ளீரோ'' எனச் சேரிதொறும் நுவலும்,<br>
      அவ் வாங்கு உந்தி, அமைத் தோளாய்! நின் 10
    </p>
    <p>
      மெய் வாழ் உப்பின் விலை எய்யாம்' என,<br>
      சிறிய விலங்கினமாக, பெரிய தன்<br>
      அரி வேய் உண்கண் அமர்த்தனள் நோக்கி,<br>
      'யாரீரோ, எம் விலங்கியீஇர்?' என,<br>
      மூரல் முறுவலள் பேர்வனள் நின்ற 15
    </p>
    <p>
      சில் நிரை வால் வளைப் பொலிந்த<br>
      பல் மாண் பேதைக்கு ஒழிந்தது, என் நெஞ்சே!
    </p>
    <p>
      <strong>தலைமகன் பாங்கற்குச் சொல்லியது;<br>
      நெஞ்சிற்குச் சொல்லியதூஉம் ஆம். - அம்மூவனார்</strong>
    </p>
    <h2>
      391 பாலை
    </h2>
    <p>
      பார்வல் வெருகின் கூர் எயிற்று அன்ன<br>
      வரி மென் முகைய நுண் கொடி அதிரல்<br>
      மல்கு அகல் வட்டியர், கொள்வு இடம் பெறாஅர்<br>
      விலைஞர், ஒழித்த தலை வேய் கான் மலர்<br>
      தேம் பாய் முல்லையொடு ஞாங்கர்ப் போக்கி, 5
    </p>
    <p>
      தண் நறுங் கதுப்பில் புணர்ந்தோர் புனைந்த என்<br>
      பொதி மாண் முச்சி காண்தொறும், பண்டைப்<br>
      பழ அணி உள்ளப்படுமால் தோழி!<br>
      இன்றொடு சில் நாள் வரினும், சென்று, நனி<br>
      படாஅவாகும், எம் கண்ணே கடாஅ 10
    </p>
    <p>
      வான் மருப்பு அசைத்தல்செல்லாது, யானை தன்<br>
      வாய் நிறை கொண்ட வலி தேம்பு தடக் கை<br>
      குன்று புகு பாம்பின் தோன்றும்,<br>
      என்றூழ் வைப்பின், சுரன் இறந்தோரே!
    </p>
    <p>
      <strong>பிரிவிடை வற்புறுத்தும் தோழிக்குத்<br>
      தலைமகள் சொல்லியது. - காவன் முல்லைப் பூதனார்</strong>
    </p>
    <h2>
      392 குறிஞ்சி
    </h2>
    <p>
      தாழ் பெருந் தடக் கை தலைஇய, கானத்து,<br>
      வீழ் பிடி கெடுத்த, வெண் கோட்டு யானை<br>
      உண் குளகு மறுத்த உயக்கத்தன்ன,<br>
      பண்புடை யாக்கைச் சிதைவு நன்கு அறீஇ,<br>
      பின்னிலை முனியானாகி, 'நன்றும், 5
    </p>
    <p>
      தாது செய் பாவை அன்ன தையல்,<br>
      மாதர் மெல் இயல், மட நல்லோள்வயின்<br>
      தீது இன்றாக, நீ புணை புகுக!' என<br>
      என்னும் தண்டும்ஆயின், மற்று அவன்<br>
      அழிதகப் பெயர்தல் நனி இன்னாதே 10
    </p>
    <p>
      ஒல் இனி, வாழி, தோழி! கல்லெனக்<br>
      கண மழை பொழிந்த கான் படி இரவில்,<br>
      தினை மேய் யானை இனன் இரிந்து ஓட,<br>
      கல் உயர் கழுதில் சேணோன் எறிந்த<br>
      வல் வாய்க் கவணின் கடு வெடி ஒல்லென, 15
    </p>
    <p>
      மறப் புலி உரற, வாரணம் கதற,<br>
      நனவுறு கட்சியின் நல் மயில் ஆல,<br>
      மலை உடன் வெரூஉம் மாக் கல் வெற்பன்<br>
      பிரியுநன் ஆகலோ அரிதே; அதாஅன்று,<br>
      உரிதுஅல் பண்பின் பிரியுனன்ஆயின், 20
    </p>
    <p>
      வினை தவப் பெயர்ந்த வென் வேல் வேந்தன்<br>
      முனைகொல் தானையொடு முன் வந்து இறுப்ப,<br>
      தன் வரம்பு ஆகிய மன் எயில் இருக்கை<br>
      ஆற்றாமையின், பிடித்த வேல் வலித்<br>
      தோற்றம் பிழையாத் தொல் புகழ் பெற்ற, 25
    </p>
    <p>
      விழை தக ஓங்கிய கழை துஞ்சு மருங்கின்<br>
      கான் அமர் நன்னன் போல,<br>
      யான் ஆகுவல், நின் நலம் தருவேனே.
    </p>
    <p>
      <strong>பின்னின்ற தலைமகற்குக் குறை நேர்ந்த தோழி<br>
      தலைமகட்குக் குறை நயப்பக் கூறியது. - மோசிகீரனார்</strong>
    </p>
    <h2>
      393 பாலை
    </h2>
    <p>
      கோடு உயர் பிறங்கற் குன்று பல நீந்தி,<br>
      வேறு புலம் படர்ந்த வினை தரல் உள்ளத்து<br>
      ஆறு செல் வம்பலர் காய் பசி தீரிய,<br>
      முதைச் சுவற் கலித்த ஈர் இலை நெடுந் தோட்டுக்<br>
      கவைக் கதிர் வரகின் கால் தொகு பொங்கழி, 5
    </p>
    <p>
      கவட்டு அடிப் பொருத பல் சினை உதிர்வை<br>
      அகன் கண் பாறைச் செவ்வயின் தெறீஇ,<br>
      வரி அணி பணைத் தோள் வார் செவித் தன்னையர்<br>
      பண்ணை வெண் பழத்து அரிசி ஏய்ப்ப,<br>
      சுழல் மரம் சொலித்த சுளகு அலை வெண் காழ் 10
    </p>
    <p>
      தொடி மாண் உலக்கை ஊழின் போக்கி,<br>
      உரல்முகம் காட்டிய சுரை நிறை கொள்ளை,<br>
      ஆங்கண் இருஞ் சுனை நீரொடு முகவா,<br>
      களி படு குழிசிக் கல் அடுப்பு ஏற்றி,<br>
      இணர் ததை கடுக்கை ஈண்டிய தாதின், 15
    </p>
    <p>
      குடவர் புழுக்கிய பொங்கு அவிழ்ப் புன்கம்,<br>
      மதர்வை நல் ஆன் பாலொடு, பகுக்கும்<br>
      நிரை பல குழீஇய நெடுமொழிப் புல்லி<br>
      தேன் தூங்கு உயர் வரை நல் நாட்டு உம்பர்,<br>
      வேங்கடம் இறந்தனர்ஆயினும், ஆண்டு அவர் 20
    </p>
    <p>
      நீடலர் வாழி, தோழி! தோடு கொள்<br>
      உரு கெழு மஞ்ஞை ஒலி சீர் ஏய்ப்ப,<br>
      தகரம் மண்ணிய தண் நறு முச்சி,<br>
      புகர் இல் குவளைப் போதொடு தெரி இதழ்<br>
      வேனில் அதிரல் வேய்ந்த நின் 25
    </p>
    <p>
      ஏமுறு புணர்ச்சி இன் துயில் மறந்தே.
    </p>
    <p>
      <strong>பிரிவிடை வேறுபட்ட தலைமகளைத் தோழி<br>
      வற்புறுத்தியது. - மாமூலனார்</strong>
    </p>
    <h2>
      394 முல்லை
    </h2>
    <p>
      களவும் புளித்தன; விளவும் பழுநின;<br>
      சிறு தலைத் துருவின் பழுப்பு உறு விளைதயிர்,<br>
      இதைப் புன வரகின் அவைப்பு மாண் அரிசியொடு,<br>
      கார் வாய்த்து ஒழிந்த ஈர் வாய்ப் புற்றத்து<br>
      ஈயல் பெய்து அட்ட இன் புளி வெஞ் சோறு 5
    </p>
    <p>
      சேதான் வெண்ணெய் வெம் புறத்து உருக,<br>
      இளையர் அருந்த, பின்றை, நீயும்<br>
      இடு முள் வேலி முடக் கால் பந்தர்,<br>
      புதுக் கலத்து அன்ன செவ் வாய்ச் சிற்றில்,<br>
      புனை இருங் கதுப்பின் நின் மனையோள் அயர, 10
    </p>
    <p>
      பாலுடை அடிசில் தொடீஇய, ஒரு நாள்,<br>
      மா வண் தோன்றல்! வந்தனை சென்மோ<br>
      காடு உறை இடையன் யாடு தலைப்பெயர்க்கும்<br>
      மடி விடு வீளை வெரீஇ, குறு முயல்<br>
      மன்ற இரும் புதல் ஒளிக்கும் 15
    </p>
    <p>
      புன்புல வைப்பின் எம் சிறு நல் ஊரே.
    </p>
    <p>
      <strong>இரவுக்குறித் தலைமகளை இடத்து உய்த்து<br>
      வந்து, தோழி தலைமகனை வரைவு கடாயது. - நன்பலூர்ச் சிறுமேதாவியார்</strong>
    </p>
    <h2>
      395 பாலை
    </h2>
    <p>
      தண் கயம் பயந்த வண் காற் குவளை<br>
      மாரி மா மலர் பெயற்கு ஏற்றன்ன,<br>
      நீரொடு நிறைந்த பேர் அமர் மழைக் கண்<br>
      பனி வார் எவ்வம் தீர, இனி வரின்,<br>
      நன்றுமன் வாழி, தோழி! தெறு கதிர் 5
    </p>
    <p>
      ஈரம் நைத்த நீர் அறு நனந்தலை<br>
      அழல் மேய்ந்து உண்ட நிழல் மாய் இயவின்,<br>
      வறல் மரத்து அன்ன கவை மருப்பு எழிற் கலை,<br>
      அறல் அவிர்ந்தன்ன தேர் நசைஇ ஓடி,<br>
      புலம்பு வழிப்பட்ட உலமரல் உள்ளமொடு, 10
    </p>
    <p>
      மேய் பிணைப் பயிரும் மெலிந்து அழி படர் குரல்<br>
      அருஞ் சுரம் செல்லுநர் ஆள் செத்து ஓர்க்கும்,<br>
      திருந்து அரை ஞெமைய, பெரும் புனக் குன்றத்து,<br>
      ஆடு கழை இரு வெதிர் நரலும்<br>
      கோடு காய் கடற்ற காடு இறந்தோரே! 15
    </p>
    <p>
      <strong>பிரிவிடைத் தோழிக்குத் தலைமகள் சொல்லியது.<br>
      - எயினந்தை மகனார் இளங்கீரனார்</strong>
    </p>
    <h2>
      396 மருதம்
    </h2>
    <p>
      தொடுத்தேன், மகிழ்ந! செல்லல் கொடித் தேர்ப்<br>
      பொலம் பூண் நன்னன் புனனாடு கடிந்தென,<br>
      யாழ் இசை மறுகின் பாழி ஆங்கண்,<br>
      'அஞ்சல்' என்ற ஆஅய் எயினன்<br>
      இகல் அடு கற்பின் மிஞிலியொடு தாக்கி, 5
    </p>
    <p>
      தன் உயிர் கொடுத்தனன், சொல்லியது அமையாது;<br>
      தெறல் அருங் கடவுள் முன்னர்த் தேற்றி,<br>
      மெல் இறை முன்கை பற்றிய சொல் இறந்து,<br>
      ஆர்வ நெஞ்சம் தலைத்தலை சிறப்ப, நின்<br>
      மார்பு தருகல்லாய்; பிறன் ஆயினையே; 10
    </p>
    <p>
      இனி யான் விடுக்குவென் அல்லென்; மந்தி,<br>
      பனி வார் கண்ணள், பல புலந்து உறைய,<br>
      அடுந் திறல் அத்தி ஆடு அணி நசைஇ,<br>
      நெடு நீர்க் காவிரி கொண்டு ஒளித்தாங்கு, நின்<br>
      மனையோள் வவ்வலும் அஞ்சுவல்; சினைஇ, 15
    </p>
    <p>
      ஆரியர் அலறத் தாக்கி, பேர் இசைத்<br>
      தொன்று முதிர் வடவரை வணங்கு வில் பொறித்து,<br>
      வெஞ் சின வேந்தரைப் பிணித்தோன்<br>
      வஞ்சி அன்ன, என் நலம் தந்து சென்மே!
    </p>
    <p>
      <strong>காதற்பரத்தை தலைமகற்குச் சொல்லியது. -<br>
      பரணர்</strong>
    </p>
    <h2>
      397 பாலை
    </h2>
    <p>
      என் மகள் பெரு மடம் யான் பாராட்ட,<br>
      தாய் தன் செம்மல் கண்டு கடன் இறுப்ப,<br>
      முழவு முகம் புலரா விழவுடை வியல் நகர்,<br>
      மணன் இடையாகக் கொள்ளான், 'கல் பகக்<br>
      கண மழை துறந்த கான் மயங்கு அழுவம் 5
    </p>
    <p>
      எளியவாக, ஏந்து கொடி பரந்த<br>
      பொறி வரி அல்குல் மாஅயோட்கு' எனத்<br>
      தணிந்த பருவம் செல்லான், படர்தரத்<br>
      துணிந்தோன்மன்ற துனை வெங் காளை<br>
      கடும் பகட்டு ஒருத்தல் நடுங்கக் குத்தி, 10
    </p>
    <p>
      போழ் புண் படுத்த பொரி அரை ஓமைப்<br>
      பெரும் பொளிச் சேயரை நோக்கி, ஊன் செத்து,<br>
      கருங் கால் யாஅத்துப் பருந்து வந்து இறுக்கும்<br>
      சேண் உயர்ந்து ஓங்கிய வான் உயர் நெடுங் கோட்டுக்<br>
      கோடை வெவ் வளிக்கு உலமரும் 15
    </p>
    <p>
      புல் இலை வெதிர நெல் விளை காடே.
    </p>
    <p>
      <strong>மகட் போக்கிய செவிலித்தாய் சொல்லியது. -<br>
      கயமனார்</strong>
    </p>
    <h2>
      398 குறிஞ்சி
    </h2>
    <p>
      'இழை நிலை நெகிழ்ந்த எவ்வம் கூர,<br>
      படர் மலி வருத்தமொடு பல புலந்து அசைஇ,<br>
      மென் தோள் நெகிழச் சாஅய், கொன்றை<br>
      ஊழுறு மலரின் பாழ் பட முற்றிய<br>
      பசலை மேனி நோக்கி, நுதல் பசந்து, 5
    </p>
    <p>
      இன்னேம் ஆகிய எம் இவண் அருளான்,<br>
      நும்மோன் செய்த கொடுமைக்கு, இம்மென்று,<br>
      அலமரல் மழைக் கண் தெண் பனி மல்க,<br>
      நன்று புறமாறி அகறல், யாழ நின்<br>
      குன்று கெழு நாடற்கு என் எனப்படுமோ? 10
    </p>
    <p>
      கரை பொரு நீத்தம்! உரை' எனக் கழறி,<br>
      நின்னொடு புலத்தல் அஞ்சி, அவர் மலைப்<br>
      பல் மலர் போர்த்து, நாணு மிக ஒடுங்கி,<br>
      மறைந்தனை கழியும் நிற் தந்து செலுத்தி,<br>
      நயன் அறத் துறத்தல் வல்லியோரே, 15
    </p>
    <p>
      நொதுமலாளர்; அது கண்ணோடாது,<br>
      அழல் சினை வேங்கை நிழல் தவிர்ந்து அசைஇ,<br>
      மாரி புறந்தர நந்தி, ஆரியர்<br>
      பொன் படு நெடு வரை புரையும் எந்தை<br>
      பல் பூங் கானத்து அல்கி, இன்று, இவண் 20
    </p>
    <p>
      சேர்ந்தனை செலினே சிதைகுவது உண்டோ?<br>
      குய வரி இரும் போத்துப் பொருத புண் கூர்ந்து,<br>
      உயங்கு பிடி தழீஇய மதன் அழி யானை<br>
      வாங்கு அமைக் கழையின் நரலும், அவர்<br>
      ஓங்கு மலை நாட்டின் வரூஉவோயே! 25
    </p>
    <p>
      <strong>காமம் மிக்க கழி படர் கிளவியால்,<br>
      வரைவிடத்துக்கண், தலைமகள் தலைமகன் வரையினின்றும் போந்த ஆற்றொடு புலந்து, சொல்லியது.<br>
      -இம்மென்கீரனார்</strong>
    </p>
    <h2>
      399 பாலை
    </h2>
    <p>
      சிமையக் குரல சாந்து அருந்தி, இருளி,<br>
      இமையக் கானம் நாறும் கூந்தல்,<br>
      நல் நுதல், அரிவை! இன் உறல் ஆகம்<br>
      பருகுவன்ன காதல் உள்ளமொடு,<br>
      திருகுபு முயங்கல் இன்றி, அவண் நீடார் 5
    </p>
    <p>
      கடற்று அடை மருங்கின் கணிச்சியின் குழித்த<br>
      உடைக்கண் நீடு அமை ஊறல் உண்ட,<br>
      பாடு இன் தெண் மணி, பயம் கெழு பெரு நிரை<br>
      வாடு புலம் புக்கென, கோடு துவைத்து அகற்றி,<br>
      ஒல்கு நிலைக் கடுக்கை அல்கு நிழல் அசைஇ, 10
    </p>
    <p>
      பல் ஆன் கோவலர் கல்லாது ஊதும்<br>
      சிறு வெதிர்ந் தீம் குழற் புலம்பு கொள் தௌ விளி,<br>
      மை இல் பளிங்கின் அன்ன தோற்றப்<br>
      பல் கோள் நெல்லிப் பைங் காய் அருந்தி,<br>
      மெல்கிடு மட மரை ஓர்க்கும் அத்தம், 15
    </p>
    <p>
      காய் கதிர் கடுகிய கவின் அழி பிறங்கல்,<br>
      வேய் கண் உடைந்த சிமைய,<br>
      வாய் படு மருங்கின் மலை இறந்தோரே.
    </p>
    <p>
      <strong>தலைமகன் பிரிவின்கண் தலைமகளைத் தோழி<br>
      வற்புறுத்தியது. - எயினந்தை மகனார் இளங்கீரனார்</strong>
    </p>
    <h2>
      400 நெய்தல்
    </h2>
    <p>
      நகை நன்று அம்ம தானே 'அவனொடு,<br>
      மனை இறந்து அல்கினும் அலர், என நயந்து,<br>
      கானல் அல்கிய நம் களவு அகல,<br>
      பல் புரிந்து இயறல் உற்ற நல் வினை,<br>
      நூல் அமை பிறப்பின், நீல உத்தி, 5
    </p>
    <p>
      கொய்ம் மயிர் எருத்தம் பிணர் படப் பெருகி,<br>
      நெய்ம்மிதி முனைஇய கொழுஞ் சோற்று ஆர்கை<br>
      நிரல் இயைந்து ஒன்றிய செலவின், செந் தினைக்<br>
      குரல் வார்ந்தன்ன குவவுத் தலை, நல் நான்கு<br>
      வீங்கு சுவல் மொசியத் தாங்கு நுகம் தழீஇ, 10
    </p>
    <p>
      பூம் பொறிப் பல் படை ஒலிப்பப் பூட்டி,<br>
      மதியுடை வலவன் ஏவலின், இகு துறைப்<br>
      புனல் பாய்ந்தன்ன வாம் மான் திண் தேர்க்<br>
      கணை கழிந்தன்ன நோன் கால் வண் பரி,<br>
      பால் கண்டன்ன ஊதை வெண் மணல், 15
    </p>
    <p>
      கால் கண்டன்ன வழி படப் போகி,<br>
      அயிர்ச் சேற்று அள்ளல் அழுவத்து ஆங்கண்,<br>
      இருள் நீர் இட்டுச் சுரம் நீந்தி, துறை கெழு<br>
      மெல்லம் புலம்பன் வந்த ஞான்றை,<br>
      பூ மலி இருங் கழித் துயல்வரும் அடையொடு, 20
    </p>
    <p>
      நேமி தந்த நெடுநீர் நெய்தல்<br>
      விளையா இளங் கள் நாற, பலவுடன்<br>
      பொதி அவிழ் தண் மலர் கண்டும், நன்றும்<br>
      புதுவது ஆகின்று அம்ம பழ விறல்,<br>
      பாடு எழுந்து இரங்கு முந்நீர், 25
    </p>
    <p>
      நீடு இரும் பெண்ணை, நம் அழுங்கல் ஊரே!
    </p>
    <p>
      <strong>தலைமகன் வரைந்து எய்திய பின்றை, தோழி<br>
      தலைமகட்குச் சொல்லியது. -உலோச்சனார்</strong>
    </p>
    <p>
      முற்றும்.
    </p>
  </body>
</html>
